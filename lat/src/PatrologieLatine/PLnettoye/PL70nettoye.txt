
PATROLOGIAE TOMUS LXX.

CASSIODORI

TOMUS POSTERIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1847


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM DRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXX.


CASSIODORI



TOMUS POSTERIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1847


uolume title page
MAGNI AURELII

CASSIODORI

SENATORIS, uIRI PATRICII, CONSULARIS, ET uIuARIENSIS ABBATIS

OPERA OMNIA

IN DUOS TOMOS DISTRIBUTA, AD FIDEM MANUSCRIPTORUM CODICUM EMENDATA ET AUCTA, NOTIS, OBSERuATIONIBUS ET INDICIBUS LOCUPLETATA, PRAECEDENTE AUCTORIS uITA, QUAE NUNC PRIMUM IN LUCEM PRODIT CUM DISSERTATIONE DE EIUS MONACHATU. OPERA ET STUDIO I. GARETII MONACHI ORDINIS SANCTI BENEDICTI E CONGREGATIONE SANCTI MAURI. NOBIS AUTEM CURANTIBUS ACCESSERUNT

COMPLEXIONES IN EPISTOLAS B. PAULI

QUAS EDIDIT ET ANNOTAuIT SCIPIO MAFFEIUS.

TOMUS POSTERIOR.
PRIX: 8 FRANCS.

PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1847


ELENCHUS OPERUM QUAE IN HOC TOMO CONTINENTUR.


CASSIODORI OPERUM CONTINUATIO.
Expositio in Psalterium 	col. 9
Expositio in Canticum 	1055
De Institutione diuinarum Litterarum 	1105
De artibus et disciplinis liberalium litterarum 	1149
Commentarium de oratione et de octo partibus orationis 	1219
De Orthographia 	1240
De schematibus, tropis et quibusdam locis rhetoricis S. Scripture, que passim in commentario Cassiodori in Psalmos reperiuntur 	1269
De Anima 	1279
Complexiones in Epistolas et Actus apostolorum necnon in Apocalypsim 	1321
Fragmentum ex Maii Spicilegio Romano 	1421





Main uolume text




[OPERA OMNIA CASSIODORI.]





M. AURELII CASSIODORI IN PSALTERIUM PRAEFATIO. 


 1 Repulsis aliquando in Rauennati urbe sollicitudinibus dignitatum, et curis secularibus noxio sapore conditis, cum Psalterii celestis animarum mella gustassem, id quod solent desiderantes efficere, auidus me perscrutator immersi, ut dicta salutaria suauiter imbiberem post amarissimas actiones. Sed familiaris inchoantibus occurrit obscuritas, que uariis est intexta personis, et uelata parabolis. Hec in dictis uitalibus noxia dissimulatione preteritur, dum sepe illud reperiri solet ambiguum, quod magni sacramenti gestat arcanum.

Tunc ad Augustini facundissimi Patris confugi opinatissimam lectionem [a 1Kb] , in qua tanta erat copia congesta dictorum, ut retineri uix possit relectum quod abunde uidetur expositum. Credo, cum nimis auidos populos ecclesiasticis dapibus explere cupit,  necessario fluenta tam magne predicationis emanauit. Quocirca memor infirmitatis mee, mare ipsius quorumdam psalmorum fontibus profusum, diuina misericordia largiente, in riuulos uadosos compendiosa breuitate deduxi: uno codice tam diffusa complectens, que ille in decadas quindecim mirabiliter explicauit. Sed ut quidam de Homero ait : Tale est de eius sensu aliquid subripere, quale Herculi clauam de manu tollere. Est enim litterarum omnium magister egregius; et, quod in ubertate rarum est, cautissimus disputator. Decurrit quippe tanquam fons purissimus, nulla fece pollutus; sed in integritate fidei perseuerans, nescit hereticis dare unde se  possint aliqua colluctatione defendere: totus catholicus, totus orthodoxus inuenitur; et in Ecclesia Domini suauissimo nitore resplendens, superni luminis claritate radiatur.

Quedam uero nouiter inuenta, post tam mirabilem magistrum sola Domini presumptione subieci, qui paruulis confidentiam, cecis uisum, mutis sermonem, surdis prestat auditum. Quem tamen codicem etiam per quinquagenos psalmos cum prefationibus suis trina sum diuisione partitus; ut et claritas littere senioribus oculis [b 1Kb] se pulchrius aperiret, et desiderio legentium fratrum numerosi codicis corpora prestarentur. Ita et ad bibliothece cautelam unus derelictus est, et propter congregationis studium commodissime forsitan noscitur esse diuisus.

 Quapropter mandato Domini confidentes, celestis mysterii claustra pulsemus, ut aperiat sensibus nostris floriferas sedes; quatenus in illo celesti paradiso salutariter introducti, spiritalia poma sine aliqua primi hominis transgressione carpamus. uere coruscus liber, sermo lampabilis, cura sauciati cordis,  fauus interioris hominis, pinax spiritualium personarum, occultarum lingua uirtutum, que inclinat superbos humiliatis [c 1Kb] , reges pauperibus subdit, affabilitate paruulos nutrit. Tanta enim illic est pulchritudo sensuum et stillantium medicina uerborum, ut merito hic illud Salomonis aptetur, quod dixit in Cantico canticorum: 2 Hortus conclusus, et fons signatus, paradisus plenus omnium pomorum . Modo enim quidam psalmorum salutari institutione formati, turbidos et tempestuosos animos declinant in limpidam et tranquillissimam uitam; modo promittentes Deum propter salutem credentium uisualiter humanandum, et ad iudicandum orbem esse uenturum; modo commonent lacrymis [d 1Kb] peccata diluere, eleemosynis delicta curare; modo sacris orationibus reuerenter attoniti; modo  Hebrei alphabeti uirtute profundi; modo de passione et resurrectione Domini salutaria predicantes; modo lamentantium deploratione piissimi; modo uersuum repetitione quedam nobis sacramenta pandentes; modo canticorum graduum ascensione mirabiles; postremo supernis laudibus feliciter inherentes, beata copia, inexplicabile desiderium, stupenda profunditas. Non potest animus fidelis expleri, qui ceperit inde satiari.

Psalmi sunt denique, qui nobis gratas faciunt esse uigilias, quando silenti nocte psallentibus choris humana uox erumpit in musicam, uerbisque arte modulatis ad illum redire facit, a quo pro salute humani generis diuinum uenit eloquium. Cantus qui  aures oblectat et animas instruit, fit uox una psallentium, et cum angelis Dei, quos audire non possumus, laudum uerba miscemus, per illum scilicet qui uenit ex semine Dauid, Dominum Iesum Christum, sicut ipse in Apocalypsi dicit: Ego sum radix et origo Dauid . A quo et re igionem salutarem suscepimus, et sancte Trinitatis mysteria reuelata cognoscimus. Unde merito eis Patris, et Filii, et Spiritus sancti, una gloria sociatur, ut perfecta eorum preconia comprobentur. Ipsi enim diem uenturum matutina exsultatione conciliant, ipsi nobis primam diei horam dedicant, ipsi nobis tertiam horam consecrant, ipsi sextam in panis confractione letificant, ipsi nobis nona ieiunia resoluunt, ipsi diei postrema concludunt, ipsi noctis aduentu, ne  mens nostra tenebretur efficiunt, sicut ipsi dicunt: Nox illuminatio mea in deliciis meis: quoniam tenebre non tenebrabuntur abs te, Domine ; ut merito se a uera uita credat alienum, quisquis huius muneris iucunditate non fruitur. Quorum uirtutes ut breuiter diuinus sermo concluderet, in  septuagesimo psalmo  dicturus est: Ego autem confitebor tibi in uasis psalmorum ueritatem tuam. Reuera uasa ueritatis, que tot uirtutes capiunt, tot diuinis odoribus farciuntur, tot thesauris celestibus cumulantur. Hydrie que uinum celeste recipientes, puritatem eius in nouitate semper custodiunt.

Dulcedo mirabilis, que seculi corruptionibus non acescit; sed in sua permanens dignitate, gratia semper purissime suauitatis augetur. Apotheca ualde copiosa, de qua cum bibant tam magni terrarum populi, ubertas eius nescit expendi.

Quam mirabilis autem ex ipsis profluit suauitas ad canendum! dulcisonum organum humanis uocibus emulantur; tubarum sonitus grandiloquis clamoribus  reddunt: uocalem citharam uiuentium chordarum permixtione componunt; et quidquid ante instrumentis musicis uidebatur agi, nunc probatur per rationales substantias explicari. uerumtamen nequaquam nobis, ut psittacis merulisque uernandum est, qui dum uerba nostra conantur imitari, quid tamen canant, noscuntur modis omnibus ignorare. Melos siquidem blandum animos oblectat, sed non compellit ad lacrymas fructuosas; permulcet aures, sed non ad superna erigit audientes. Corde autem compungimur, si quod ore dicimus, animaduertere ualeamus, sicut in Psalterio legitur: Beatus populus qui intelligit iubilationem . Et iterum: Quoniam rex omnis terre Deus: psallite sapienter . Philippus quoque apostolus  , cum regine Candacis eunuchum Isaiam legere cognouisset, Scripturas ei sanctas competenter exposuit; qui postquam quod legebat aduertit, statim gratiam baptismatis exquisiuit, et mox perfecte munera salutis accepit. In Euangelio etiam Dominus ait: Omnis qui audit uerbum regni, et non intelligit, uenit malus et rapit quod seminatum est in corde eius . Unde congrue datur intelligi hec illis prouenire non posse qui Scripturas sanctas puro corde merentur aduertere: de quo pulchre Pater Hieronymus ait: Margaritum quoddam est Scriptura diuina, et ex multis partibus forari [a 1Kb] potest.

Quocirca, Pater apostolice [b 1Kb] , qui celestes litteras sanctis moribus reddidisti, prestante Deo tua inuitatione  prouocatus [c 1Kb] , abyssos diuinas ingrediar: qui clemens errata corrigis, nec seuerus imputas, quod emendas. Sed antequam enthecas spirituales attingam, quedam diuisis capitibus, que sunt numero decem et septem, estimo pregustanda; ut cum earum rerum locus se intulerit, magni nectaris potus suauissimis delectationibus hauriatur. Primo: de prophetie diuersis speciebus nichilominus est dicendum, ut que sit ista Dauidica possimus distinctius edoceri. Secundo: cur in psalmorum titulis, quasi auctorum diuersa nomina reperiantur. Tertio: quid significet, in finem, quod frequenter inuenitur in titulis.  Quarto: quid sit psalterium, uel quare psalmi dicantur. Quinto: quid sit psalmus. Sexto: quid sit canticum. Septimo: quid sit psalmo-canticum. Octauo: quid sit canticumpsalmum. Nono: de quinquefaria diuisione. Decimo: de unita inscriptione titulorum. Undecimo: quid sit diapsalma. Duodecimo: utrum in quinque uoluminibus psalmorum sit secanda contextio; an certe unus liber debeat nuncupari. Tertiodecimo: quemadmodum in psalmis sit de Christo Domino sentiendum. 3 Quartodecimo: quemadmodum sit expositio digesta psalmorum. Quintodecimo: de eloquentia totius legis diuine. Sextodecimo: de propria eloquentia Psalterii. Septimodecimo: laus Ecclesie.

Nunc ad premissum ordinem, Domino prestante,  ueniamus.



CAPUT PRIMUM. De prophetia.

Prophetia est aspiratio diuina, que euentus rerum, aut per facta, aut per dicta quorumdam immobili ueritate pronuntiat. De qua bene quidam dixit: Prophetia est suauis dictio celestis doctrine fauos et dulcia diuini eloquii mella componens. Unde et ipse Dauid in centesimo octauo decimo psalmo dicturus est: Quam dulcia faucibus meis eloquia tua, super mel et fauum ori meo ! Multis autem modis gratie istius munera prestabantur. Sed ut de plurimis pauca complectar, acta est per operationes hominum, ut fuit arca Ne, et sacrificium Abrahe, et transitus maris Rubri; per natiuitates  quoque geminorum Esau et Iacob, qui futurarum rerum sacramenta gestabant; per angelos, sicut locuti sunt Abrahe uel Loth, Zacarie et Marie; per uisiones, sicut Isaie et Ezechieli, et ceteris sanctis; per somnia, sicut Salomoni et Danieli; per nubem et uocem de celo, sicut Moysi. Unde constat sanctum Dauid non per operationes hominum, non per natiuitates geminorum, non per angelos, non per uisiones, non per somnium, non per nubem et uocem de celo, nec per alios quoscunque modos, sed celesti aspiratione fuisse completum; sicut de ipso legitur in primo Regum uolumine: Et directus est Spiritus Domini in Dauid a die illa, et deinceps . Ipse quoque Dominus in Euangelio dicit: Si Dauid in Spiritu uocat eum Dominum, quomodo  dicitis quod filius eius est ? Quo dicto recognoscimus euidenter per Spiritum sanctum psalmos fuisse prophetatos. Sciendum est sane quod omnis prophetia, aut de preterito, aut de presenti, aut de futuro tempore loquatur, aut agat aliquid.

Animaduertendum est quoque Spiritum sanctum sic fuisse prophetis sanctissimis attributum, ut tamen ad tempus pro infirmitate carnis et contrarietate peccati ab ipsis offensus abscederet, et iterum placatus sub opportunitate temporis adueniret. Unde et sanctus Hieronymus exponens euangelistam Marcum  in loco ubi ait de Ioanne: uidit apertos celos, et Spiritum tanquam columbam descendentem et manentem in ipso : ita euidenti ratione tractauit, ut nemo contra ipsius sententiam uenire presumat, In psalmo quoque quinquagesimo propheta post peccatum rogat: Spiritum sanctum tuum ne auferas a me . Nam si semper, ut ait beatus Hieronymus , in prophetis esset sermo diuinus, et iuge in pectore eorum haberet hospitium, nunquam crebro Ezechiel poneret: Et factus est sermo Domini ad me dicens. In libro quinetiam Regum Eliseus propheta dicit de muliere cuius filius extremum clauserat diem: Dimitte eam, quia in amaritudine est, et Dominus celauit me, et non indicauit mihi . Apostolus quoque dicit:  De uirginibus preceptum Domini non habeo, consilium autem do . Item ipse commemorat: Hoc ego precipio, non Dominus . Et alio loco sic meminit: Que loquor, non loquor secundum Deum . Unde etiam similiter in ceteris prophetis aliqua quidem Dominus locutus est, et non prophete, et aliqua prophete, et non Dominus. Nec illud specialiter de Domino Iesu Christo diceret Ioannes Baptista: Qui misit me baptizare, ipse dixit mihi: Super quem uideris Spiritum sanctum in specie columbe descendentem et manentem in eo, hic est qui baptizat in Spiritu sancto . Nunquam enim proprium esset in Domino Christo quod additur: Et manentem in eo, nisi ab aliis nonnunquam recedere probaretur. In Christo enim permansit,  quia peccatum non habuit; ab aliis iure discessit, quia pollutionis maculam perceperunt. Spiritui enim sancto non potest esse communio cum delictis: nam sic scriptum est in libro Sapientie Salomonis: Spiritus enim sanctus discipline effugiet fictum, et auferet se a cogitationibus que sunt sine intellectu .

Est autem prophetia magnificum nimis et ueriloquum dicendi genus, non humana uoluntate compositum, sed diuina inspiratione profusum, sicut ait Petrus apostolus: Non enim uoluntate humana allata est aliquando prophetia; sed Spiritu sancto inspirati, locuti sunt sancti Dei homines . Nam et Paulus apostolus dicit: Qui prophetat hominibus loquitur ad edificationem, et exhortationem, et consolationem . Et paulo post: Qui prophetat  Ecclesiam edificat : edificat plane, quando res incognitas nimisque necessarias prelocutionis beneficio facit esse notissimas. Nam et quibus data est facultas bene intelligendi uel interpretandi Scripturas diuinas, a munere prophetie non uidentur excepti, sicut Apostolus ait in Epistola ad Corinthios prima : Spiritus prophetarum prophetis subiectus est. Sed quoniam de prophetie muneribus competenter forsitan que leguntur agnouimus, nunc que restant sollicite perscrutemur.



CAPUT II. Cur in psalmorum titulis quasi auctorum nomina diuersa reperiantur.

In primo libro Paralipomenon  legitur,  cum propheta Dauid deuota Domino etate senuisset, quatuor millia iuuenum ex Isrelitico populo delegisse qui psalmos, quos ipse Domini aspiratione protulerat, organis, citharis, nablis, tympanis, cymbalis, tubis, propriaque uoce in magnam iucunditatem superne gratie personarent. Que suauis adunatio tribus partibus diuisa constabat: rationabilis pertinebat ad humanam uocem; irrationabilis ad instrumenta 4 musica; communis autem de utrisque partibus aptabatur; ut et uox hominis certis modulationibus ederetur, et instrumentorum melos consona se uicinitate coniungeret. Sic suauis illa et iucunda musica Ecclesiam catholicam tali actu predicebat, que ex diuersis linguis, uarioque concentu in unam fidei concordiam erat, Domino prestante,  creditura.

Ex quo numero indita nomina frequenter in titulis inuenimus, ut Idithun, Asaph, filii Core, et his similia. Non quia ipsi, ut quidam uolunt, auctores fuere psalmorum, sed quoniam prepositi artificibus, administratores earum rerum probabiles exstiterunt, ut honorem de tali commemoratione sumerent, qui officio sancto deuotis mentibus seruiebant; maxime quia et nomina eorum intellectus rerum congruos indicare noscuntur. Non enim supradicti uiri ad psalmos faciendos electi sunt, sed eos congregatos tantum legimus ad canendum; psalmographos autem fuisse historia nulla testatur; et presumptuosum est dicere quod nulla possit auctoritate firmari. Psalmos autem ad solum prophetam Dauid pertinere certis  declaratur indiciis. Denique in Apocalypsi uolens opus istud intelligi, solius Dauid meminit dicens: Hec dicit sanctus et uerus qui habet clauem Dauid, qui aperit et nemo claudit; claudit et nemo aperit. In Euangelio quoque Phariseis ipse Dominus dicit: Quomodo ergo Dauid in Spiritu uocat eum Dominum dicens: Dixit Dominus Domino meo , etc.

Unde probatur uniuersos psalmos non multorum existere, sed tantum ipsius quem a Domino constat esse nominatum. Usus quoque Ecclesie catholice Spiritus sancti inspiratione generaliter et immobiliter tenet, ut quicunque eorum cantandus fuerit, qui diuerso nomine prenotantur, lector aliud predicare non audeat, nisi Psalmos Dauid. Quod si essent proprii, id est, aut Idithun, aut filiorum Core,  aut Asaph, aut Moysi, eorum nomina utique predicarentur; sicut et in Euangeliis fit, quando aut Marci, aut Luce, aut Matthei, aut Ioannis uocabulo pronuntiantur. Quod etiam secutus Pater Augustinus congruenter omnes psalmos dicit  esse Dauidicos.



CAPUT III. Quid significet in finem, quod frequenter inuenitur in titulis.

Finem duobus dicimus modis: primus est iste communis atque moralis, quando res aliqua ad extremum deducta peruenerit, nec ulterius potest prodire, que motus sui terminum probatur accipere.  Sic enim dicimus finitum cibum, qui sedula comestione consumptus est; finitam pecuniam, que docetur expensa, et cetera que hoc modo probantur edici. Secundus dicitur finis perfectus atque perpetuus, quem modo querimus; qui tunc nobis protendi magis ac dilatari incipit, quando ad eum mens deuota peruenerit. Finis ergo legis ac plenitudo Dominus noster est Christus, sicut Apostolus dicit: Finis enim legis Christus ad iustitiam omni credenti . Ad quem dum peruenerimus, nichil ultra perquiremus; sed ipso beatitudinis fine contenti, plenissima iucunditate perfruemur; cuius tantum amor proficit, quantum intellectus noster, Domino prestante, clarescit. Et ideo quoties in titulis psalmorum in finem reperis, ad Dominum Saluatorem  aciem mentis intende, qui est finis sine fine, et bonorum omnium completiua perfectio.



CAPUT Iu. Quid sit psalterium, uel psalmi quare dicantur.

Psalterium est, ut Hieronymus ait, in modum delte littere formati ligni sonora concauitas, obesum uentrem in superioribus habens, ubi chordarum fila religata disciplinabiliter plectro percussa, suauissimam dicuntur reddere cantilenam. Huic cithare positio uidetur esse contraria, dum quod ista in imo continet, illud conuersa uice gestat in capite. Hoc autem genus organi canorum atque singulare aptatur corpori Domini Saluatoris; quoniam sicut istud de altioribus sonat, sic et illud gloriose institutionis  superne concelebrat; sicut etiam ipse in Euangelio dicit: Qui est de terra, de terra est, et de terra loquitur; qui autem de celo uenit, que uidit et audiuit testatur . Unde quidam et hoc opus Dauidicum Psalmos dictos esse prefiniunt, quia de superno culmine resonare noscuntur.

Cognosce uero quod isti tantum pro excellentia sui dicantur Psalmi, qui hoc uolumine continentur. Nam et psalterium genus esse musicorum Daniel propheta testatur, inquiens  uocem tube, fistule, sambuce, cithare, psalterii, et symphonie, omnisque generis musicorum. Nam et Paralipomenon exponit , cum dicit de lignis thyinis, que uulgo ebena uocantur, gradus factos in domo Domini, et in domo regia, citharas quoque et psalteria cantoribus. Hoc apud Hebreos  dicitur nablum, quod tamen in suprascripto libro frequenti repetitione uulgatum est. Ipsum uero psalmum Grecum constat esse uocabulum, quem dictum quidam uolunt , hoc est, a tangendo. Nam et psaltrias citharedas uocamus, docto pollice modulationes musicas exprimentes.



CAPUT u. Quid sit psalmus.

Psalmus est cum ex ipso solo instrumento musico, id est psalterio, modulatio quedam dulcis et canora profunditur.



5 CAPUT uI. Quid sit canticum.


Canticum est quod ad honorem Dei canitur, quando quis libertate uocis proprie utitur, nec loquaci instrumento cuiquam musico consona modulatione sociatur, hoc est quod etiam nunc in Diuinitatis laudibus agitur.



CAPUT uII. Quid sit psalmocanticum.

Psalmocanticum erat, cum, instrumento musico precinente, canens chorus sociatis uocibus acclamabat, diuinis duntaxat sermonibus obsecutus.



CAPUT uIII. Quid sit canticumpsalmum.

 Canticum psalmum erat, cum, choro ante canente, ars instrumenti musici in unam conuenientiam communiter aptabatur [a 1Kb] , uerbaque hymni diuini suauis copula personabat.



CAPUT IX. De quinquefaria diuisione.

Hanc autem, quam diximus, quinquefariam diuisionem, prout unaqueque earum psalmorum titulis potuerit inueniri, locis aptissimis admonebo: ubi significantiam quamdam subsequentibus rebus mystica interpretatione contradunt. Sed quia sunt et alie multifarie superscriptiones, quas pretereundas esse non arbitror, breuiter in unam conclusionem estimo colligendas; ut nec fastidium lector incurrat,  nec in damno intelligentie necessaria forte pretereat.



CAPUT X. De unita inscriptione titulorum

Quasdam superscriptiones psalmorum per allusionem consimilem constat spiritualiter intuendas; quia si litteram consideras, extraneum est, cum non ea inuenias in psalmis que continentur in titulis; si uero trahantur ad tropicum intellectum, nimis uidentur accommode, ut est illud ubi res geste significantur, ut est: cum fugit a facie Absalom; ubi locus, ut est: cum esset in deserto Idumee; ubi dies, ut est: in prima sabbati; ubi Hebrea nomina, sicut est: Idithum; ubi facta est comparatio gestorum, ut est: cum mutauit uultum suum coram Abimelech;  uel specierum consimilium, ut est: pro torcularibus.

Quapropter in superscriptionibus titulorum, siue psalmum, siue canticum, siue psalmumcanticum, siue canticumpsalmum, in finem, siue aliquid de sexta, quam diximus, complexione reperire potueris, aut sigillatim, aut unum, duo, uel tria, siue quatuor ex eis inserta cognoueris, ad illas uirtutes trahe, quas unicuique inesse dicemus: quia rerum istarum commemoratio ad similitudinem occulte intelligentie posita subtiliter inuenitur. Ista enim ante fores psalmorum, tanquam sacrata uela pendent, per que,  si aciem mentis intendas rarescentibus quibusdam filis, facile eorum penetralia contueris. Quis enim tot causas, tot diuersitates nominum putet otiosas, cum nefas sit credere Scripturas diuinas aliquid superuacuum continere? Legitur enim: Amen, amen dico uobis, quia iota unum, aut unus apex non preteribit a lege, donec omnia compleantur .



CAPUT XI. Quid sit diapsalma.

Inter expositores Psalmorum de hoc nomine quedam noscitur prouenisse diuersitas. Hieronymus, Hebraice lingue doctissimus inquisitor, Spiritus sancti continuationem esse confirmat , ob hoc quia diapsalma significet semper. Beatus autem Augustinus,  rerum obscurarum subtilissimus indagator, inter ardua sine offensione discurrens , hanc potius partem elegisse cognoscitur, ut magis diuisio esse uideatur, nominis ipsius discutiens qualitatem.

Sympsalma quippe dicitur Greco uocabulo uocum adunata copulatio; diapsalma uero sermonum rupta continuatio; docens ubicunque repertum fuerit, aut personarum, aut rerum fieri permutationem. Merito ergo tale nomen illic interponitur, ubi uel sensus, uel persone diuidi comprobantur. Unde et nos diuisiones congrue faciemus, ubicunque in psalmis diapsalma potuerit inueniri; reliquas autem, prout datum fuerit, indagabimus, ubi tamen auctoritas huius nominis potuerit inueniri.



CAPUT XII. Utrum in quinque uoluminibus Psalmorum sit secanda contextio, an certe unus liber debeat nuncupari.


Beatus Hieronymus prophetiam Psalmorum in quinque libros putauit esse diuidendam , quia in textu operis huius quarto legitur, fiat, fiat; dum hoc uerbo intercedente, nonnulla se uideatur aperire diuisio. Huic fauet assensa posteritas. Credo dum sibi consultum iudicauit, quod in multas partes coarctabatur tediosa longinquitas. Hilarius autem, Pictauiensis episcopus, diuinarum rerum acutissimus et profundissimus exquisitor, congruentius librum estimat  dici debere Psalmorum: quia in Hebreo unum uolumen est; et maxime cum in Actibus Apostolorum  6 legatur dictum: In libro Psalmorum.  Quapropter merito unus liber dicitur, qui tanta auctoritate firmatur.



CAPUT XIII. Quemadmodum in psalmis sit de Christo Domino sentiendum.

Tribus modis psalmi loquuntur de persona Domini Iesu Christi pro instructione fidelium. Primum per id quod ad humanitatem eius noscitur pertinere, ut est illud secundi psalmi: Astiterunt reges terre, et principes conuenerunt in unum aduersus Dominum et aduersus Christum eius ; et in uigesimo psalmo: Desiderium anime eius tribuisti ei, et uoluntate  labiorum eius non fraudasti eum . Secundo quod equalis et ceternus ostenditur Patri, ut est illud eiusdem secundi psalmi: Dominus dixit ad me: Filius meus es tu, ego hodie genui te . Et in centesimo nono: Tecum principium in die uirtutis tue in splendoribus sanctorum: ex utero ante Luciferum genui te . Tertio a membris Ecclesie, cuius ipse dux et caput est Christus, ut est illud uigesimi primi psalmi: Longe a salute mea uerba delictorum meorum ; et in sexagesimo octauo: Deus, tu scis insipientiam meam, et delicta mea a te non sunt abscondita . Quod dictum pro unoquoque fidelium debemus accipere. Ceterum delicta a Christo probantur funditus aliena: unde Tichonius in libris Regularum latius diligenterque  disseruit . Hoc si animo recondimus, nulla confusione turbamur, quia error maximus nascitur inde, quando inconuenienter redditur alibi, quod dictum constat ad aliud.

Nam si uno modo fuisset locutus, quis eius geminam substantiam potuisset agnoscere, cum etiam nunc in tam euidentissima distinctione, naturam diuinitatis et humanitatis Domini Christi aliqui nitantur sacrilega uoluntate confundere? Multa quoque secundum litteram commonet, multa spiritualiter iubet, personas subito decenter immutat: ut nunc Christus Deus, uerbum incarnatum et homo factus, caput Ecclesie; nunc ipsa Ecclesia, nunc homo iustus, nunc penitens loqui uideatur, ut omnia necessaria  tangat atque concludat. Ubique plenissimum celestium rerum sanctum uibrat eloquium [a 1Kb] ; et multiplici diuersitate uirtutum propter humani generis largiendam salutem, regni sui adoranda mysteria pius Redemptor insinuat.

Hec ideo prefati sumus, ut cum uentum fuerit ad loca talia, intrepidus lector audire possit quod se iam salubriter didicisse cognouerit. Illud tamen auctoritate Patrum et ueritatis ipsius attestatione firmissima credulitate tenendum est, unum de Trinitate, siue unam ex Trinitate personam, Deum uerbum miseratione mortalium ex Maria uirgine hominem factum spontanea uirtute, non ministratoria necessitate: quia nec nature sue ullam mutabilitatem sustinuit, nec assumptione carnis augmentum Trinitatis  effecit. Sed, sicut quidam ait: Maculas nostras lauit in sanguine, rugas etiam tetendit in cruce. Hoc cum sit spei nostre singulare presidium, beatitudo credentium, felicitas magna iustorum, non desinunt heretici impia uoluntate corrodere, quod humano generi salutis causam cognoscitur prestitisse.



CAPUT XIu. Quemadmodum sit expositio digesta psalmorum.

Primo nobis de titulorum inscriptione, Domino iuuante, dicendum est, unde uelut uberibus expressis lacteus sensus diuine predicationis emanet. Secundo, unusquisque psalmus pro sua qualitate diuidendus est, ne nobis intellectum permisceat aut occulta mutatio  rerum, aut uarietas introducta loquentium. Tertio, arcanum psalmi, partim secundum spiritualem intelligentiam, partim secundum historicam lectionem, partim secundum mysticum sensum, rerum subtilitates discutiens proprietatesque uerborum, prout concessum fuerit, conabor aperire. Quarto, prout locus exegerit, uirtutem eius breuiter demonstrare contendam, quatenus intentio digesti carminis diuino munere oculis interioribus elucescat. uirtutem psalmi dico inspirationem diuinam, qua nobis intentio superna reseratur, et sermone Dauidico a uitiis nos remouet, et recte nobis uiuere persuadet. Quinto, de ordine numeri psalmorum, cum res exegerit, memorabimus, qui reuerendissimarum rerum honore sacratus est. Hoc enim per singulos quosque psalmos  facere nobis difficile fuisse profitemur, quod indeterminatum atque suspensum Patrum etiam reliquit auctoritas. Reliquos autem sibi calculos diligens perscrutator exquirat, quoniam multa accessu temporis in Scripturis diuinis fiunt clara, que nunc uidentur abscondita. In conclusionibus uero aut summam totius psalmi sub breuitate complectimur, aut contra hereses aliquid dicimus destruendas. Ipsa est enim Domini sincera dilectio, aduersarios eius odio habere perfecto.



CAPUT Xu. De eloquentia totius legis diuine.

Eloquentia legis diuine humanis non est formata sermonibus, neque confusis incerta fertur ambagibus, ut aut a rebus preteritis obliuione discedat,  aut presentium confusione turbetur, aut futurorum dubiis casibus eludatur; sed cordi, non corporalibus auribus loquens, magna ueritate, magna prescientie firmitate cuncta diiudicans, auctoris sui ueritate consistit. Sic enim in Euangelio de Domini Christi predicatione dictum est: Loquebatur autem sicut potestatem habens, non sicut scribe eorum et Pharisei . Ille enim indubitata loquitur, cui omnia presentia sunt, et rerum exitus probatur esse subiectus.

Eloquentia siquidem est ad unamquamque 7 rem competens et decora locutio. Hec igitur casta, fixa, uerax et eterna predicatio, nimis purissimo nitet eloquio, cuius utilitas lucet, magnificentia uirtutis apparet, operatio salutis arridet; sicut et in centesimo  octauo decimo psalmo dicturus est: Quia eloquium tuum uiuificabit me . Et iterum: Lucerna pedibus meis uerbum tuum, Domine, et lumen semitis meis. Reuera lumen, quia semper uitalia iubet, noxia prohibet, terrena remouet, celestia persuadet. Hinc et Doctor gentium in Epistola ad Corinthios scribit: Non enim in sermone est regnum Dei, sed in uirtute . Item ad Timotheum in secunda meminit dicens: Omnis scriptura diuinitus inspirata utilis est ad docendum, ad arguendum, ad erudiendum, ad corrigendum in disciplina que est iustitie, ut perfectus sit homo Dei ad omne opus bonum instructus .

Hec, sicut Patris Hieronymi testatur auctoritas,  apud Hebreos aut rhythmo, aut metrica constat lege composita, que, ut ipsi dicunt, fastuciis continetur. Fastucium enim est per commata procedens ad depromendum sensum, nauiter explicata conceptio. Cuius si uirtutem lector diligens perscrutaris, audi Apostolum ad Hebreos dicentem: uiuus est enim Dei sermo et efficax, et acrior omni gladio ancipiti, et pertingens usque ad diuisionem anime ac spiritus, compagum quoque et medullarum, et discretor cogitationum et intentionum cordis .

Scripture autem diuine sancta profunditas adeo communes sermones habet, ut eam uniuersi incunctanter admittant. Sensus autem recondit ueritatis arcano, ut in ipsa studiosissime uitalis sententia debeat indagari. Nam eam reuera esse diuinam hinc  maxime datur intelligi, quod indocti subtilissima, temporales eterna nonnisi diuino repleti Spiritu potuisse tradere sentiuntur.

Postremo quot miracula iugiter facta sunt, donec Scriptura ipsa mundi ambitum diuulgata compleret? sicut scriptum est: In omnem terram exiuit sonus eorum, et in fines orbis terre uerba eorum . Unde ad probationem pertinet maximam, quia lex diuina per cunctas mundi partes cognoscitur fuisse suscepta. Hec multis modis genera sue locutionis exercet, definitionibus succincta, schematibus decora, uerborum proprietate signata, syllogismorum complexionibus expedita, disciplinis irrutilans: non tamen ab eis accipiens extraneum decorem, sed potius illis propriam conferens dignitatem.

 Hec enim quando in diuinis Scripturis splendent, certa atque purissima sunt; cum uero ad opiniones hominum et questiones inanissimas ueniunt, ambiguis altercationum fluctibus agitantur; ut quod hic est firmissime semper uerum, frequenter alibi reddatur incertum. Sic et lingua nostra dum psalmodiam canit, nobilitate ueritatis ornatur; cum ad fabulas ineptas et blasphema se uerba conuerterit, ab honore probitatis excluditur; sicut apostolus Iacobus dicit: Ex ipso ore benedicimus Deum et Patrem, et ex ipso ore maledicimus hominem, qui ad imaginem et similitudinem Dei factus est .

Hec mundanarum artium periti, quos tamen multo posterius ab exordio diuinorum librorum exstitisse manifestum est, ad collectiones argumentorum, que  Greci topica dicunt, et ad artem dialecticam et rhetoricam transtulerunt; ut cunctis euidenter appareat, prius ad exprimendam ueritatem iustis mentibus datum, quod postea gentiles humane sapientie aptandum esse putauerunt. Hec in lectionibus sacris tanquam clarissima sidera relucent, et significantias rerum utilissimis compendiis decenter illuminant. Que nos breuiter locis aptissimis admonebimus, quoniam res ipse commodissime deducentur ad medium, per quas concepti sensus clarius elucebunt.

Nam et Pater Augustinus in libro tertio de Doctrina Christiana  ita professus est: Sciant autem litterati modis omnium locutionum, quos  grammatici Greco nomine tropos uocant, auctores nostros usos fuisse. Et paulo post sequitur: Quos tamen tropos, id est modos locutionum, qui nouerunt agnoscunt in litteris sanctis, eorumque scientia ad eas intelligendas aliquantulum adiuuantur. Cuius rei et in aliis codicibus suis fecit euidentissimam mentionem. In libris quippe quos appellauit de Modis Locutionum diuersa schemata secularium litterarum inueniri probauit in litteris sacris; alios autem proprios modos in diuinis eloquiis esse declarauit, quos grammatici siue rhetores nullatenus attigerunt. Dixerunt hoc apud nos et alii doctissimi Patres, id est Hieronymus, Ambrosius, Hilarius; ut nequaquam presumptores huius rei, sed pedisequi esse uideamur.

 Sed dicit aliquis: Nec partes ipse syllogismorum, nec nomina schematum, nec uocabula disciplinarum, nec alia huiuscemodi ullatenus inueniuntur in psalmis; inueniuntur plane in uirtute sensuum, non in effatione uerborum: sic enim uina in uitibus, messem in semine, frondes in racidibus, fructus in ramis, arbores ipsas sensu contemplamur in nucleis. Nam et de profundissima abysso deliciosus piscis attingitur, qui tamen ante captionem suam humanis oculis non uidetur. Merito ergo esse dicimus, que inesse nichilominus uirtute sentimus. Nam et Apostolus uetat  nos seduci per uanam sapientiam mundi: ista uero non abnegat in litteris esse diuinis. Certe accedamus ad psalmos, et interrogemus, que omni disputatione maior est, rerum  fidem.

Istud ergo principale uirtutum et salutare locutionis genus plerumque res aliquas refert, et sepe longe alia quam audiuntur, exponit. Simplicitas, duplex et sine dolo bilinguitas; sicut fecit Ioseph , qui dum fratres suos aspectu ipso et sermone patrio cognouisset, ita eis uidebatur loqui, ut nullatenus potuisset agnosci. Quod non est ad deceptionis studium sumptum, sed ad commodum magne utilitatis effectum. Hebreos sermones adhibet, causas profundissimas innuentes. Unam rem in malo et in bono plerumque ponit, ut quod nomine uidetur esse commune, 8 probetur qualitatibus discrepare. Celestia terrenis comparat, ut quod incomprehensibilis magnitudo uetat intelligi, per notissimas similitudines  possit aduerti. In uerbis autem serendis mira potentia est; ut subito immensa nobis atque incomprehensibi ia duobus tribusque sermonibus explicentur.

Quid breuius dicam, frequenter etiam una syllaba ineffabilem Domini naturam demonstrat; ut est illud: Qui est misit me . Cuius omne uerbum subtiliter inquisitum copiosis sensibus scaturit. Nam sicut fecundissimus ager odoriferas herbas saluti nostre producit accommodas, sic lectio diuina cum per singula uerba requiritur, semper illic cura mentis saucie reperitur. De cuius eloquentie modis multi Patres latius prolixiusque dixerunt, quorum nomina in libris introductoriis commemoranda perspeximus. Sed fons iste celestis  quantum assidue constat hauriri, tantum nescit expendi.

Ac ne diutius in generalibus remoremur, specialia Psalterii, Domino iuuante, tangamus: quoniam ipsa res euidenter agnoscitur, que communibus rebus premissis, postea sub aliqua proprietate describitur.



CAPUT XuI. De propria eloquentia Psalterii.

Primum est quod ipsi tantum psalmi singulari numero uocitantur, quos nos adhibitis huius lingue peritissimis cum eorum uolumine conferentes, seruato usu psallentium, suis uersibus estimauimus esse reddendos: ne se in presumptum ordinem auctoritas  permixta confunderet. Deinde quod nullum aliud opus auctoritatis diuine centum quinquaginta sectionibus continetur; ubi enim tot tituli diuersa leguntur uarietate conscripti? Hic illud uotiuum nomen alleluia in superscriptionibus inchoauit. Hic commemoratio historie de Regum tracta uolumine, in ipso limine posita uirtutes noscitur indicare psalmorum. Hic etiam diapsalmata tantum interiecta monstrantur. Hic psalmi secundum uirtutes suas numerorum ordines tenent.

Liber inchoans a beatitudine Christi, Noui et ueteris Testamenti sacramenta percurrens, laudibus sacris et sancta iubilatione concluditur; ut merito se tali munere consoletur Ecclesia, que hic multarum calamitatum cognoscitur afflictionibus sauciari.  Nouit enim beneficio Domini triumphare de suis cladibus ingrauata; persecutionibus siquidem proficit, afflictionibus semper augetur, sanguine martyrum rigatur, tristitia magis erigitur, angustia dilatatur, fletibus pascitur, ieiuniis reficitur, et inde potius crescit, unde mundus deficit.

Quid enim in illo libro non inuenies unde se humanum genus debeat suauiter consolari? Thesaurus in pectore mundo semper excrescens, consolatio magna lugentium, spes beata iustorum, periclitantium utile suffugium, unde semper quod expedit tollitur, eiusque fons indefecta perennitate seruatur. Beatus quoque Athanasius, Alexandrine ciuitatis episcopus, in libro quem Marcellino suo carissimo destinauit de proprietate Psalterii, ut uerbis ipsius  utar, ita dicit: Quicunque Psalterii uerba recitat, quasi propria uerba decantat, et tanquam a semetipso conscripta unus psallit, et non tanquam alio dicente, aut de alio significante sumit et legit; sed tanquam ipse de semetipso loquens, sic huiusmodi uerba profert; et qualia sunt que dicuntur, talia uelut ipse agens, ex semetipso loquens, Deo uidetur offerre sermones.

Psalterii quoque proprium est quod per ipsum legis diuine sanctitas introitur. Non enim tirones inchoant a Genesi, non ab Apostolo, non inter ipsa initia auctoritas euangelica sancta pulsatur; sed licet Psalterium quartus codex sit diuine auctoritatis, primum tamen tirones inchoantes Scripturas sanctas, inde legendi faciunt decenter initium.



CAPUT XuII. Laus Ecclesie.


O uere sancta, o immaculata, o perfecta mater Ecclesia, que, diuina gratia largiente, sola uiuificas, sola sanctificas, et perditum propriis culpis institutione tua humanum genus instauras: cuius pie confessioni nichil addi, nichil minui potest. Per omnes quippe psalmos, per omnia cantica, preconia sancte Trinitatis interseris; ut cuius sunt sacrata uerba que loquimur, eis laus semper et dulcissima gloria redderetur. Que salum seculi huius, et hereticorum seuissimas procellas in arce illius Ne similitudine, que tuam euidenter portauit imaginem, sola inoffenso fidei cursu sine periculo diluuii constanter enauigas; nec ullis erroribus acquiescis, quamuis adhuc inter  prauitates huius seculi grauissima necessitate uerseris. Quidquid enim reperitur preter uitale gremium tuum, mortiferum constat esse naufragium.

Nam cum Sabellius detestabilis erret in Patre, demens Arius delinquat in Filio, Manes sacrilegus neget Spiritum sanctum, alii scelerati ueteri Testamento derogent, nonnulli Noui Testamenti gratiam non sequantur; tu tantum deuotione fideli, prestante Domino, inoffense cuncta complecteris. Patrem quippe docens ingenitum, Filium genitum, Spiritum sanctum de Patre et Filio procedentem, unum Deum, sanctam predicans Trinitatem, ceternam sibi et equaliter omnipotentem, Dominumque Christum manentem in diuinitate sua et carne humanitatis assumpte, salua uniuscuiusque proprietate  nature, unam confiteris esse personam. ueteri Testamento de Nouo fidem faciens, Nouum a ueteri exortum esse cognoscens. Et ut breuiter cuncta complectar, nescis loqui, nisi quod expedit credi. Nam quamuis diuersis hic afficiaris angustiis, et 9 dolosi hostis contrarietate quatiaris, tamen de totius mundi circulo congregata resplendens in modum pulcherrime pyramidis ad eterna regna perduceris.

Que huic schemati non immerito compararis, quoniam de uniuersis gentibus extollens uerticem pretiosum, iustorum animas quasi lumen eximium ad superna regna transmittis: meta frumentis plena celestibus, de diuersis gentibus sanctorum beata collatio, serenarum mentium lampabilis cetus, insolubilis constructio de uiuis lapidibus fabricata, beatorum  omnium eterna felicitas, sole lucidior, niue candidior, sine macula, sine ruga. De qua scriptum est in Cantico canticorum: Que est ista que progreditur quasi aurora consurgens, pulchra ut luna, electa ut sol, terribilis ut castrorum acies ordinata ? Et paulo ante: Oculi tui columbarum absque eo quod intrinsecus latet: cuius dentes sicut greges tonsarum que ascenderunt de lauacro, omnes gemellis fetibus, et sterilis non est inter eas. Sicut uitta coccinea labia tua , mater et uirgo, feta et integra, genitrix et incorrupta, cuius os uirtutum omnium fragrat odoribus: de qua sponsus dicit: Odor oris tui sicut malorum . Et post paululum: Odor unguentorum tuorum super omnia aromata. Fauus distillans  labia tua, sponsa, mel et lac sub lingua tua . Que mereris denique osculari Christum, et decus illud perenniter custodire uirgineum; tibi enim dicitur: Osculetur me osculo oris sui, quia meliora sunt ubera tua uino, fragrantia unguentis optimis ; et cetera que liber ille diuinus mystica predicatione complectitur.

Quapropter factis auditoribus per quamdam isagogen, que est sequentis operis introductio, index celestium mysteriorum, et sacre prenuntia dictionis, ut opinor, sufficienter attonitis et desiderio superno diuina largitate flammatis, nunc ad soluenda que promissa sunt, Christo iuuante, ueniamus. Presta, Domine, cuius est omne quod expedit, ut intelligenter, ut libenter, ut proficue mereamur audiri. Tuis  enim adiutoriis omnimodis indigemus, ut ualeamus concesso sermone aliquatenus uerba tue maiestatis exponere. Amen.



ORDO DICENDORUM.

Prolegomena, id est, precedentia antequam celestis Psalterii mella degustem, et campos illos gloriosissime passionis, Domino prestante, contingam, quedam mihi uidentur, diuisis capitulis, de textu ipsius carminis intimare, ut et legentes distinctius debeamus edocere, et nos ordines ipsos sine aliqua offensione curramus.

In prima itaque parte Domini carnalis uita describitur.

In secunda, natura deitatis ipsius subtiliter indicatur.

 Tertia, multiplicatos dicit populos, qui eum nitebantur exstinguere.

Quarta, propheta in iisdem monitis perseuerat, ut desinant Iudei mala cogitare, uel facere: quoniam se nouerint diuinis uirtutibus destruendos.

In quinta Dominus Christus clamat ad Patrem, ut eius audiatur oratio, et in resurrectione ipsius mundo profutura concedat.

Sexta, per totum psalmum uerba sunt penitentis, cui iunguntur eiusdem modi alii sex, qui tamen in conclusione quinquagesimi psalmi descripti sunt.

In septima parte Christus humiliter quidem petit ut ei subueniatur a Patre, sed habet fiduciam recte conuersationis, quod magis pertinet ad eius deitatem; sed more humanitatis assumpte sibi postulat subueniri:  ne diabolus animam eius iniqua presumptione diripiat, et gloria ipsius in puluerem deducta dispereat.

In octaua, parabolis et tropicis allusionibus congregatis, subsequens drama decurritur, et per allegoricas similitudines omnia referuntur ad Dominum Christum. Que schemata nos locis aptissimis reddentes euidentissime commonebimus, ut lectori studioso ambiguitas cuncta tollatur.

Nona, post multiplicia preconia, que modo a deitate, modo ab humanitate ipsius incipiunt, mutatis personis et titulis ponitur Alleluia, quod significat Laudate Dominum.

Decima, sequuntur gradales, qui animum nostrum  ad Dominum Saluatorem pura et humili satisfactione perducunt.

Undecima, uariatis uerbis, iterum laudes Domini hymnidica exsultatione concelebrat: modo Patris, modo Filii, modo Spiritus sancti predicans maiestatem; ut nulli sit dubium sanctam Trinitatem singulariter omnipotentem, que uult facere in celo et in terra.

Duodecima, septem psalmi relinquuntur in fine, qui exsultationibus hymnidicis totam gloriam sancte Trinitatis generaliter deuota mente concelebrant. Sic  textus totius Psalterii duodecim partibus diuisus in apostolorum numero mirabili laude concluditur, quatenus et iste illud agat quod Christi discipulos fecisse cognouimus. Est etiam eiusdem rei aliud euidentius sacramentum, quod centum quinquaginta diebus diluuio superducto criminibus suis terra diluta est: sic et hi psalmi tali numero producti, genus humanum peccatis suis pollutum conuenienter reddunt absolutum. Nunc minutatim ad exponenda Psalterii uerba ueniamus.





M. AURELII CASSIODORI IN PSALTERIUM EXPOSITIO. 



PRIMA PARS.



EXPOSITIO IN PSALMUM PRIMUM.



Quare primus psalmus non habet titulum.


11 Psalmus hic ideo non habet titulum, quia capiti nostro Domino Saluatori, de quo absolute dicturus est, nichil debuit preponi; dum ipsum rerum omnium constat esse principium, sicut ipse in Euangelio dicit: Ego sum principium, propter quod et loquor uobis . Nam licet et alii psalmi de ipso multa dicant, nemo tamen de eius que fuit in terris conuersatione sic loquitur. Et quoniam ad hunc que dicenda sunt cuncta respiciunt, merito caput sancti operis ponitur, qui princeps rerum omnium esse monstratur. Quidquid enim aut de preteritis instruit, aut de presentibus monet, aut de futuris efficit cautiores, omnia ad institutionem beati uiri pertinent,  que liber iste dicturus est. Nam quidam tituli, quidam prefationis locum eum tenere dixerunt. Sed licet a quibusdam omni iusto uideatur aptatus, nulli tamen preter Domino Christo potest ueracissime conuenire.

Nam si dixerimus omni beato posse congruere, iam non constat illud quod dicitur in psalmo: Omnis homo mendax ; uel illud quod Iob meminit: Nullus mundus ante te, nec infans cuius est unius diei uita super terram ; et alibi: In ueritate nemo de genitis est qui non impie gessit, et de confidentibus qui [a 1Kb] non deliquit; uel istud: Iustitia iusti sic est apud te sicut pannus menstruate . Quapropter non omni beato potest hec sententia conuenire, nisi illi tantum de quo Scriptura  dicit: Qui peccatum non fecit, nec inuentus est dolus in ore eius . Et ipse de se in Euangelio dicit: Ecce ueniet princeps mundi huius, et in me non inueniet quidquam [b 1Kb] . Merito ergo ad Christum Dominum refertur. Qui non abiit in consilio impiorum, nec in uia peccatorum stetit, et  in cathedra pestilentie non sedit , etc. Mirabilis ordo, celestis reuera dispositio, ut ab ipso nobis psalmorum proueniret initium, quem salutarem ianuam constat esse celorum.

Quapropter intrare cum summo gaudio festinemus, ubi patentem ianuam, ipsum Aduocatum nostrum esse cognoscimus, sicut ait Apostolus: Non enim habemus Pontificem qui non possit compati infirmitatibus nostris; et paulo post: Adeamus ergo cum fiducia ad thronum gratie eius, ut misericordiam consequamur, et gratiam inueniamus in auxilio opportuno . Nunc claues psalmorum reserabiles apponamus, ut, prestante Domino, Regis nostri palatia introire mereamur. Et ideo, sicut prefati sumus, diuisio facienda est, que si recte adhibeatur, ita illustrem et perspicuam  nobis efficit dictionem, ut priusquam legatur orationis textus, ante nobis eius relucere possit intentio.



Diuisio psalmi.

Uniuersus textus psalmi huius propheta referente narratur. In prima parte uitam sancte incarnationis exponit: quoniam si ad maiestatem Christi solam uelis referre que de eo dicuntur, nequeunt conuenire. Secunda uero peccatorum nequitias in futuro iudicio debitas recipere commemorat ultiones; ut premissa gratius possemus accipere, cuius uidebantur subsequentia formidari. Respice quoque intentionem eius, quam constat maxime perquirendam. Ideo in principiis beatitudo 12 Domini Saluatoris edicitur, ut humano generi uitalia exempla prestentur; quatenus  sicut nobis homo terrenus contulit mortem, ita celestis ueniens daret salutem. In principiis enim fuit durissima conditio decepto, sed post aduenit homini gloriosa redemptio. Primo illata est ignominiosa captiuitas, deinde secuta est uotiua libertas. Expulsus homo de paradiso, sed receptus est in celum. Perdidit  in terra beatitudinem, sed angelos merebitur habere consortes. Luctus ex diabolo, gaudium prouenit ex Christo. Unde et Apostolus dicit: Sicut enim per inobedientiam unius hominis peccatores constituti sunt multi, ita et per unius obedientiam iusti constituentur multi .

In ipso itaque capite psalmi huius, definitio beati uiri tanquam pulcherrimum nobis gloriosi regis diadema resplendet. Oratio breuis et lucida, que rem propositam diuersis modis quid sit ostendit. Sed hoc principium duas species definitionum euidenter complectitur. In prioribus quippe uersibus duobus qui dicunt: Non abiit, non stetit, non sedit, octaua species definitionis est, que Grece dicitur , Latine per priuantiam contrarii. Ait  enim quid non faciat, sicut et in quinto psalmo dicturus est: Quoniam non uolens Deus iniquitatem tu es . In tertio autem uersu qui dicit: Sed in lege Domini uoluntas eius: et in lege eius meditabitur die ac nocte, secunda est species definitionis que Grece dicitur, Latine notio nuncupatur. Hec non dicit quid sit, sed per hoc quod agit, res illa quam querimus nobis specialiter indicatur; sicut et in septuagesimo primo psalmo dicturus est: Benedictus Dominus Deus Isrel, qui facit mirabilia magna solus .

Memento autem quod omnis definitio aut ex materia nascitur, quod est corpus: aut ex specie, quod est qualitas; aut certe de utroque, sicut est homo, mirabili ordine prolata disponens. Nam si prius posuisset  quod erat, necessarium non fuerat dixisse quod non erat. Hoc imitatus conuerso ordine geometricus fecit Euclides dicens : Linea est longitudo sine latitudine. Prius enim dixit quod est, et subiunxit postea quod non est; sicut facere consueuerunt qui priorum dicta aliqua diuersitate commutant, ut se in eis mentiantur auctores. Nunc ad perscrutanda uerba ueniamus: quoniam in interioribus eorum quasi in quibusdam nucleis fructus dulcissimus inuenitur.



Expositio psalmi.

uers. 1. Beatus uir. Nimis pulchrum commodumque principium; ut quoniam erat Spiritus sanctus humani generis imbecilla moniturus, a beatitudine sumere uideretur initium; ut hac spe trepidantium  animos inuitaret, ne se mortalium fragilia corda subducerent. Quis enim ad quelibet ardua non incitetur, ubi felix beatitudo predicitur? Beatus ergo uir dicitur, sicut nobis maiorum tradit auctoritas, quasi bene aptus, cui omnia desiderata succedunt. Sed hunc duobus modis dici in centesimo quadragesimo tertio psalmo propheta commemorat ponens: Beatum dixerunt populum cui hec sunt ; iterumque subiungit: Beatus populus cuius est Dominus Deus eius. Quapropter seculi beatus est, qui, ut putat, summa securitate suffultus, in continuata letitia et mundanis copiis perseuerat. Isti autem beato, qui a proposito suo nulla contrarietate remouetur,  uirum subiunxit egregie: uir enim uocatur a uiribus, qui nescit tolerando deficere, aut in prosperis aliqua se elatione iactare; sed animo stabili defixus, et celestium rerum contemplatione firmatus, manet semper impauidus. Hoc etiam ueriloquium appellauere maiores. Etymologia enim est oratio breuis, per certas assonationes ostendens ex quo nomine id quod queritur uenerit nomen. Nec dubites quod uirum appellat Dominum Saluatorem, de quo et Zacarias propheta dicit: Ecce uir Oriens est nomen eius . Sed memento quod ubicunque sic ponitur, assumpta eius humanitas indicatur; uir enim sexus est carnis, qui in diuinitate nullatenus inuenitur. Sed quoniam natura humanitatis a Domino fuerat pro nostra redemptione sumenda, competenter posuit  uirum, ut utriusque nature una crederetur esse persona.

Qui non abiit in consilio impiorum, et in uia peccatorum non stetit, et in cathedra pestilentie non sedit. Posito igitur beato uiro, id est Domino Christo, ab illa dispensatione qua passus est, utile fuerat ut eum per actus suos consequenter exponeret; alioquin minus docet, quod fuerit in explicata propositione derelictum. Tribus itaque modis prouenire humanos constat errores, cogitatione, facto, et dicto, quos hic per ordinem abnegat dicens: Non abiit in consilio impiorum. Primum detestabiles denegat cogitationes quas sibi familiariter uindicat genus humanum, quas Dominus Christus omnino non habuit. Et ne extraneis utamur exemplis, hoc debere intelligi de Domino  Saluatore tricesimus nonus psalmus absolute testatur dicens: Tunc dixi, ecce uenio; in capite libri scriptum est de me . Abiit enim significat quod a uia recta discedens, in calles labitur tortuosos. Deinde actus uitiose conuersationis excludit dicendo: Et in uia peccatorum non stetit; utique quia uenit in mundum, qui est uia peccatorum; sed ibi non stetit, quoniam eius uitia immaculata conuersatione transiuit. Ponendo autem uiam peccatorum latam uult intelligi: quoniam angustam constat esse iustorum. Tertio loco subiunxit: Et in cathedra pestilentie non sedit. Ad doctrinas hoc uidetur abominabiles pertinere, que pestilentis dogmatis uenena disseminant. Hec merito negantur in Christo, qui totius mundi uulnera medicabili [a 1Kb] predicatione saluauit. Quidam  uero hunc locum tali distinctione complexus est, impium dicens eum qui peccat in Deum: peccatorem uero qui in semetipsum delinquit; pestilentem scilicet, qui proximum suum depopulatur, opprimit atque ledit. Sed quoduis horum recipias, nichil tale in Domino fuisse cognoscis. Cathedra est enim ex aliqua materia composita forma sedibilis, que nos curuatos molliter a dorso suscipit, suoque gremio demissos uelut habilis theca complectitur. Hec proprie doctoribus datur, sicut ait in Euangelio: Super cathedram Moysi sederunt scribe et Pharisei . Sic etiam iudicum tribunal, et solium regum proprium esse memoramus. Considerandus 13 est etiam  hic ordo dictorum, quemadmodum contra Adam totus aptetur: abiit cum recessit a precepto Domini: stetit, cum delectatus est peccato, quando acquisiturum se scientiam boni et mali, deceptus arbiter estimauit; cathedram uero pestilentie sedit, cum posteris perniciose doctrine exempla dereliquit. Et nota quam pulchre singula uerba rebus singulis dedit; id est abiit, stetit et sedit. Que figura dicitur hypozeuxis, quando diuersa uerba singulis apta clausulis apponuntur. Quapropter generalis complexio peccatorum merito in Domino Saluatore denegata est: sicut ipsa ueritas in Euangelio dicit: Ecce ueniet princeps mundi huius, et in me non inueniet quidquam .

uers. 2. Sed in lege Domini fuit uoluntas eius. Non  magna gloria fuerat declinasse uitiosa, nisi et diceret omnino laudanda, sicut et alibi docet, Declina a malo, et fac bonum . Lex ergo Domini est in declinandis peccatis sancta preceptio, quam in monte Sina Moysen accepisse manifestum est: in qua tota mentis intentione ille uere fuit, qui peccata non habuit; nos enim etsi ad momentum legis precepta cogitamus, delicti tamen tempore uoluntas nostra in lege non permanet. uoluntas enim decenter est posita, ut constantiam continue meditationis ostenderet, que dum perseueranter assumitur, laboris tedia nesciuntur. Sed ne ipsam uoluntatem putares otiosam, sequitur operationis effectus, quia sancto proposito non sufficiebat tantum bona uelle, nisi etiam desiderium suum continuo pioque labore  satiaret. Hic potest syllogismus categoricus inueniri, quem pretermittere non debemus, ne qui intellectus est primus, incompetenter uideatur esse preteritus. Cuius definitionem partesque dicemus, ut rudibus earum rerum nichil remanere possit ambiguum. Categoricus itaque syllogismus est, quem dialectici summa laude concelebrant: oratio, in qua positis quibusdam, alia quedam ex necessitate ueniunt per ea que posita sunt. Iste ex duabus propositionibus et conclusione formatur, sicut hic constat effectum. Cuius prima propositio est: Beatus uir cuius uoluntas in lege Domini est. Secunda propositio: Nullus cuius uoluntas in lege Domini est, abiit in consilio impiorum. Prouenit exspectata conclusio: Nullus igitur beatus uir abiit in consilio impiorum. Hoc quidem in  diuersis locis diligens tibi perscrutator inuenies, quod nos rarius ponendum esse perspeximus, quoniam nobis ex diuersis artibus atque disciplinis cum expositione proposita multa dicenda sunt.

Et in lege eius meditabitur die ac nocte. Intendendum quod secundo dicit: In lege, non sub lege, quia in lege fuit qui peccata contempsit. Reliqui autem mortales merito sub lege sunt, qui delictis onerantibus inclinantur. Lex enim dicitur ex eo quod animos nostros liget, suisque teneat obnoxios constitutis. uerum ille legem non meditabatur litteris, sed sanctitate propositi; sicut in tricesimo nono psalmo  dicturus est: Ut faciam uoluntatem tuam, Deus meus, uolui, et legem tuam in medio cordis mei . Sic de uno psalmo utrumque probatum est, quoniam et principium libri de ipso debet intelligi, et mandata Domini semper eum constat fuisse meditatum. In septuagesimo septimo quoque psalmo dicit: Loquar propositiones ab initio : sed cum dicit, Loquar ab initio, non uult personam suam alicubi fortasse preteriri; nos tamen diuersorum Patrum auctoritatem secuti, et Ecclesie uerba dedimus et prophete, et iustissimos quosque homines, uel peccatores diximus loqui, quos suis locis euidenter ostendimus, ut uarietas ipsa rerum oblectare possit auditum.

Die ac nocte. Hec complexio continuum tempus  ostendit; quod si ad litteram intendas, omnino non conuenit, ut die ac nocte iugiter legem Domini aliquis aut legat aut predicet, dum reficiendi tempus corporibus detur, et capiendi somni necessitas afferatur. Sed ille probatur legem continue meditari, qui omnia secundum sanctitatem gerens, celesti se in omnibus puritate tractauit. Hoc reuera ipsi capiti Domino Christo certum est conuenire, quamuis ad exemplum sanctitatis eius, et membris quoque uideatur esse preceptum, sicut dicit Apostolus: Omnia quecunque facitis in uerbo aut facto, omnia in gloria Dei facite . Est et alibi predicata ista continuitas, sicut in centesimo decimo octauo psalmo legitur: Testimonia tua doce me, Domine, et mandata tua in corde meo semper exquiram. Dies pagani dixerunt a  numinibus suis, id est a diis, a quibus eos etiam nominasse noscuntur. Nox autem dicta est, eo quod noceat aspectibus siue actionibus nostris.

uers. 3. Et erit tanquam lignum quod plantatum est secus decursus aquarum. Hinc iam predicitur gloriosa nimis, singularisque felicitas; ut sicut actio miranda descripta est, ita et eius prospera magnifica similitudine referantur. Bene, ut arbitror, ligno fructifero comparatus est Dominus Christus, propter crucem quam pro hominum salute suscepit. Que merito lignum uite dicitur, quando et ibi Dominus Christus, qui est uita nostra, suspensus est, et latroni in eadem confitenti dictum est: Amen dico tibi, hodie mecum eris in paradiso . Denique et hodie omnis in ea credens, eterne uite dona consequitur.  Siue, ut historia refert, lignum reuera fuit in paradiso perennis uite, si detestabilis inobedientia non fuisset. Unde enim mors habuisset introitum, si Adam monstrasset deuotionis affectum? Hinc sanctissimi Patres suauissima mella sudauerunt, dicentes: Dedit mandatum, ut inueniret arbitrium; fixit legem, ut faceret cautiorem. Sed ille improuide secutus est hostem, et infeliciter uite reliquit auctorem [a 1Kb] . Tunc lamentabili sorte deceptus, uitam perpetuam, quam possessurus erat amisit, et in mortem, quam non habebat, incurrit. Sed ut ad concepte similitudinis instituta redeamus, quod dicit, plantatum est, id est  institutum est lignum crucis a Deo, quod semper in fide uireret ac cresceret. Hoc schema parabola dicitur, id est genere dissimilium comparatio. Sic enim in subsequentibus et monti, et leoni, et uermi comparatus est Christus.

Secus decursus aquarum. In comparationis gratia perseuerat. Nam sicut terrestris aqua decurrens uita est lignorum uirentium, sic aqua spiritalis signum crucis inundat, que salus esse fidelium cognoscitur animarum. Hec ergo aqua 14 est de qua in Euangelio dicitur: Si scires quis est qui a te aquam petit, petisses ab eo, ut daret tibi aquam uiuam , etc. Opere pretium est quoque perpendere quare dixerit: secus decursus aquarum; scilicet ut nec nimia inundatio lignum lederet, nec iterum irrigatio  procul constituta siccaret.

uers. 4. Quod fructum suum dabit in tempore suo. Fructum dabit, id est Ecclesias constituet tempore competenti, hoc est, quando beate incarnationis sacramenta suscepit. O fructus ille mirabilis, qui humanum genus dulcissima credulitate satiauit! Unde non gustare peccare est; et potius genus est preuaricationis a cibis talibus abstinere. Fructus enim dicitur a fruendo. Et notandum quia dabit dixit, quod ad rationabilem sensum, et ad offerentis pertinet uoluntatem. Nam licet et alia ligna erumpentes inferant fructus, hoc recte dare dicitur, quia eterna premia donare monstratur.

uers. 5. Et folium eius non decidet. Id est sermo ipsius nullo casu a ueritate discedit, sed tanquam in  arbore palme folia manentia sunt, ita et ista infixa ueritati [a 1Kb] certis promissionibus perseuerant, sicut in Euangelio legitur: Celum et terra transibunt, uerba autem mea non preteribunt . Et intuere Domini uerba foliis arboris comparata, quia sicut illa fructus tegunt, sic promissiones suas et ista custodiunt. He sunt aque spirituales, hec folia salutaria, de quibus in Apocalypsi beatus Ioannes dicit: Et ostendit mihi flumen aque uiue splendidum, tanquam crystallum, exiens de throno Dei et Agni; in medio platee eius, et ex utraque parte fluminis, arborem uite, que facit fructum duodecies, singulis mensibus reddens fructum suum; et folia arboris illius sunt ad sanitatem gentium deputata .

Et omnia quecunque faciet prosperabuntur. Aptissime  contra illud Ade ponitur, cuius facta nobis aduersa pepererunt. Nam sicut Dominus Christus dulcedinem salutis mundo prestitit, ita ille humano generi amaritudinem mortis inflixit. Tribus ergo modis hec predicationis forma constructa est, dicendo quid uitauerit, referendo quid egerit, tertio ad quem finem fructus ipse peruenerit. Sed hoc breuiter atque mediocriter positum est propter humilitatem humanitatis assumpte. Ceterum si magnificentiam eius uelis aduertere, audi Apostolum dicentem: Propter quod et Deus illum exaltauit, et donauit illi nomen quod est super omne nomen; ut in nomine Iesu omne genu flectatur, celestium, terrestrium et infernorum  . Et in Apocalypsi Ioannis ita legitur: Et uidi, et audiui uocem magnam angelorum multorum in circuitu throni, et animalium et seniorum: et erat numerus eorum dena millia denorum millium, millia millium dicentium uoce magna: Dignus est Agnus qui occisus est accipere uirtutem, et diuitias, et sapientiam, et fortitudinem, et honorem, et gloriam et benedictionem. Et omnem creaturam, que est in celo, et in terra, et sub terra, et in mari, et que sunt in eis, uniuersos audiui dicentes: Sedenti in throno, et Agno, benedictio, et honor, et gloria, et potentia in secula seculorum. Et quatuor animalia dicebant: Amen. Et seniores ceciderunt, et adorauerunt , etc. Plena est rerum talium Scriptura diuina, quoniam sicut in assumpto corpore fuit humilitas,  ita est post resurrectionem Domini Christi declarata maiestas. Nunc ad reliqua ueniamus.

uers. 6. Non sic impii, non sic. uenit ad secundam partem, ubi memorat que impii cum peccatoribus sustinebunt, ut eorum actus refugiatur, quorum pena cognoscitur. Quod schema dicitur paradigma. Schema autem est figura dictionis in ordine uerborum cum decore composita; est enim paradigma narratio per exempla, hortans aliquem, aut deterrens. Inuitauit autem cum dixit: Beatus uir, et reliqua; deterruit autem cum ait: Non sic impii, non sic, etc. Efficacissimum plane doctrine genus, et inuitare prosperis, et terrere contrariis; sicut et Pater Augustinus in libris de Doctrina Christiana memorat dicens : Debet igitur diuinarum Scripturarum  tractator et doctor, defensor recte fidei, ac debellator erroris, et bona docere, et mala dedocere. Quod institutionis genus et in decimo quarto, et in tricesimo sexto, et in centesimo decimo, et in centesimo decimo octauo psalmo potenter exsequitur, ut distinctio sit in comminatione supplicii, magnitudo semper in premiis. Dicit ergo: Non sic impii, non sic, quoniam non erit sic impiis, ut superius dixit. Et ut immobiliter crederes, firmitatem negationis iterando monstrauit. Nam si locum eorum diligenter inquiras, audi Apocalypsim Ioannis dicentem: Et diabolus, qui seducebat eos, missus est in stagnum ignis et sulphuris, ubi illa bestia et pseudopropheta, quod uidelicet ad omnes pertinet impios, cruciabuntur illic die ac nocte, in secula seculorum .

 Sed tanquam puluis quem proiicit uentus a facie terre. Congrua nimis facta comparatio. Puluis enim est resolutio terre. Et quia homo terrenus, quando inflatur seductorio uento superbie, de soliditate terre uiuentium quasi puluis abiicitur, quia sua leuitate ad firmamentum mandatorum se tenere non potuit, merito puluis dicitur, qui tanquam substantia tenuis uitiorum flatibus uentilatur. Sed hanc damnationem grauissimam non putemus uentorum ludibriis comparatam, que corpora facile mobilia in auras ethereas ludiuaga compulsione transponunt. Hic enim facilitatem expulsionis uult ostendere, non acerbitatem discriminis leuigare. Facies uero terre significat  superficiem telluris, ubi reuera potest puluis tenuissimus insidere. Hanc Greci epiphaniam uocant, que solam longitudinem et latitudinem habet. Hec colores suscipit diuersa qualitate distinctos: hec probatur recipere figuras illas geometrice discipline; in ea denique datur conspici, quidquid potest corporeis oculis intueri.

uers. 7. Ideo non resurgunt impii in iudicio. Impii sunt qui sanctam Trinitatem crudelitate [a 1Kb] mentis nullatenus confitentur, nec ueteris aut Noui Testamenti parere regulis acquiescunt; uel, sicut dicit Apostolus: Qui uerbis confitentur Deum, factis autem negant ; et hi in iudicio non resurgunt, quia iam sua infidelitate damnati sunt, in Euangelio dicente Domino: Qui autem non 15 credit in Filio, iam condemnatus  est [b 1Kb] . Nam si ad iudicium resurgere est pro suis factis quempiam reddere rationem, merito illi dicuntur in iudicium non resurgere, quos iam cognoscitur sententia diuina damnasse. Omnes resurgere fides catholica confitetur, sicut dicit Apostolus: Omnes resurgemus, sed non omnes immutabimur . Resurget enim iustus, ut iudicet; peccator, ut iudicetur; impius, ut sine iudicio puniatur.

Neque peccatores in consilio iustorum. Peccatores sunt professione quidem Christiani, sed minoribus peccatis obnoxii, quibus dominica datur oratio, ut se exuant a delictis; impii autem sunt qui suum nescientes auctorem diuersis sceleribus polluuntur, ut blasphemi, impenitentes, cultores idolorum, et principalibus uitiis obligati. Quapropter duo sunt genera  peccantium: primum, quod nulla placabili satisfactione completa remanet in delictis; aliud est cui per gratiam confessionis peccata donantur, sicut legitur: Beati quorum remisse sunt iniquitates, et quorum tecta sunt peccata . In quo numero et sancti sunt, quia nullus sine peccato est, sicut beatus Ioannes apostolus dicit: Si dixerimus quia peccatum non habemus, nosmetipsos seducimus, et ueritas in nobis non est . Ergo de illo primo numero peccantium dicit qui nulla fuerunt digni miseratione saluari. Hi enim cum iustis minime iudicabunt, quod euangelica uoce solis fidelibus suis Dominus in premium pollicetur. In consilio enim, in iudicio dicit, quia omne rectum iudicium in consilio est. Consilium enim dictum est a consulendo. Nam superius consilium  impiorum abusiue positum est: quoniam et ipsi putant consulere, quamuis cognoscantur unamquamque rem noxia sibi machinatione tractare.

uers. 8. Quoniam nouit Dominus uiam iustorum, et iter impiorum peribit. Bonorum uiam dixit Dominum nosse; iter autem impiorum perire confirmat: quasi Dominus utrumque non nouerit. Sed allegorice dictum est, ut hoc sciat Dominus, quod in beatitudine permanebit: hoc nesciat quod peribit. Nam et ipse dicturus est in iudicio suo peccatoribus: Nescio uos . Quod si hoc ad litteram uelis aduertere, quomodo ignorare poterit quos creauit? Sic et Ade locutus est post peccatum: Ubi es, Adam  ? non quia Deus in paradiso eum esse non nouerat, sed indignus diuina cognitione, eo quod ceciderit increpatur. Et iter impiorum peribit. Nam sicut beatorum uia est Dominus, ita peccatorum iter diabolus esse cognoscitur: qui sine dubio peribit, quando cum sequacibus suis eterna pena damnabitur. uia enim dicitur, quod per eam unusquisque transeuntium uiatur. Iter, quasi iterum actus, quod agendo iteratur. Quod tamen utrumque pro locorum qualitatibus reperis esse uariatum; nam et uiam peccatorum superius dixit, et iter in bono positum est, sicut in alio psalmo ait: Et illic iter est, in quo ostendam illi salutare Dei . Item Isaias propheta dicit: Principium Sion dabo, et Ierusalem consolabor in itinere . Nunc ad conclusionis  quoddam speculum ueniamus, ut nobis totius psalmi pulcherrima facies elucescat.



Conclusio psalmi.

Totus hic psalmus ad moralem pertinet disciplinam, de quo et bonus imbuitur, et peccatorum mens scelerata terretur. Nec uacat quod Dominus Christus est positus in principio numerorum. Unitas quippe specialis, simplex atque perfecta est, nullius indiga, in seipsa perenniter manens: a quo fonte multitudo numerorum sic egreditur, ut ad eam semper, quamuis multiplicata, reuocetur: sine qua supputatio nec inchoare quidquam preualet, nec prodire. Merito ergo in hoc initio calculi ponitur Christus: quia, sicut dicit Apostolus: Ex ipso enim, et per ipsum, et in ipso sunt omnia . Hanc Trinitatem  Greci monadem uocant. Nam si incorporalis et immutabilis est substantia, intelligitur Deus; si incorporalis et mutabilis, intelligitur anima; si uero et corporalis et mutabilis, intelligitur corpus. Ista ergo monas tali complexione, sicut dictum est, ab arithmeticis explicatur. Memento autem quod monas, licet fons atque initium numeri esse uideatur, ipsa tamen non potest numerus dici. Quidquid enim ab uno plus est, sicut ait Nicomachus, iam fit numerabile. Numerus enim est unitatis collectio, uel quantitatis aceruus ex unitatibus profusus. Hoc enim quod dicimus nominis quoque ipsius declaratur indicio. Numerus quippe a numerositate uocatus est. Que disciplina nec a Patribus nostris precipitur negligenda; est enim uerax et immutabilis, et per omnes creaturas  pro modulo sue quantitatis effusa. Legitur enim in Salomone: Omnia in mensura, numero et pondere  Deum fecisse. Illud etiam arbitror intuendum, quod mirabili dispositione consequentia cuncta conscendant. In primo siquidem psalmo Domini Christi carnalis uita describitur; deinde omnipotens natura deitatis eius subtiliter indicatur. Tertio multiplicatos dicit populos, qui eum nitebantur exstinguere; deinde septem penitentium psalmi fidelium corda purificant; postea parabolis et tropicis allusionibus subsequens drama decurritur, et per allegoricas similitudines pene omnia referuntur ad Saluatorem Dominum, quod suis locis commonere  curabimus. Post hec laudes Christi Domini mirabili uarietate propheta concelebrans, usque ad finem non desinit eius preconia sanctitatis edicere. Sic igitur uniuersa de ipso prolata noscuntur, cuius hec causa suscepta sunt.



EXPOSITIO IN PSALMUM SECUNDUM.



Psalmus Dauid.

Quamuis in quibusdam codicibus nec iste psalmus habere titulum comprobetur, propter quod in Actibus apostolorum legitur, sicut in primo psalmo dictum est: Quare fremuerunt gentes, etc.: tamen si diligenter intendas, non uidetur esse contrarium. Dicitur enim in primo psalmo positum, sed qui per inscriptionem tituli primus habendus est; est enim ipse  16 atque idem secundus in ordine, primus in titulo. Quo exemplo quamplurima dicta sunt, que cum sibi ad litteram discrepent, diligentius inquisita, unum esse monstrantur, ut est de concordia Euangeliorum campus ille latissimus. Quapropter Ecclesiarum cunctarum probabili usu receptum est, ut hinc magis incipiat exordium titulorum, quando inchoat ab increpatione Iudeorum. Et ideo consequens fuit habere causam titulum suum, quoniam a priore textu noscitur segregata. Sed quoniam dictum est quare titulum receperit ista diuisio, nunc de uerbis ipsius, prestante Domino, disseramus. Psalmus est hymnus alicuius metri lege compositus, qui ad similitudinem predicti organi supernam nobis cognoscitur indicare uirtutem. Dauid autem, quamuis conditor huius uniuersi  operis inspiratione diuina esse uideatur, certis tamen locis congruenter apponitur. Sed quoniam interpretatio nominum, quemadmodum prefati sumus, res nobis secretiores indicare monstratur, sicut interpretes Hebreorum nominum tradere maluerunt: Dauid significat manu fortis, siue desiderabilis, quod nulli potest aptius conuenire quam omnipotenti Christo, qui est ueraciter fortissimus, et summo desiderio requirendus; quapropter Dauid hic intelligendus est Dominus Christus, de cuius passione loquitur propheta: et ipse Dominus sua uerba dicturus est; quod in subsequentibus psalmis creberrime reperitur, ut in appellatione Dauid Dominus possit Christus intelligi. Et ne per hereticas contentiones Christiani animus fluctuet, quem oportet omnia ueraciter  fixeque credere, nominis ipsius definitionem auctoritate Patrum breui satisfactione concludimus. Audiamus ergo beatum ac doctissimum Augustinum in euangeliste Ioannis expositione dicentem : Agnoscamus geminam substantiam Christi, diuinam scilicet, qua equalis est Patri; humanam, qua maior est Pater; utrumque autem simul, non duo, sed unus est Christus, ne sit quaternitas, non Trinitas Deus; ac per hoc Christus est Deus, anima rationalis, et caro. Qua ueritate recognita, competenter mortiferos uitamus errores.



Diuisio psalmi.

Quatuor membris psalmi huius species decora formata est. In primo loquitur propheta de Iudeis propter  passionem Christi. Secundo uerba sunt dementium Iudeorum. Tertio dicta sunt Domini Saluatoris de omnipotenti regno et de inenarrabili generatione sua, quantum potest paruitas humana recipere. Quarto propheta loquitur commonens populos ut ad fidem Christianam, agnita Domini maiestate, conueniant: scientes de uia iusta se esse perituros, nisi apprehenderint religionis catholice uerissimam disciplinam; quod etiam aliorum prophetarum creberrimo sermone narratur.



Expositio psalmi.

uers. 1. Quare fremuerunt gentes, et populi meditati sunt inania? Hec figura Grece dicitur erotema, Latine interrogatio; que multis quidem modis fit: sed ut de his pauca ponantur, interrogamus quando aliquid  scire uolumus quod nesciebamus, ut est illud in futuro psalmo: Quot sunt dies serui tui, quando facies de persequentibus me iudicium ? Interrogamus etiam que certe nouimus, ut est illud: Nunquid est in idolis gentium qui pluat, aut celi dabunt pluuiam, nisi tu uolueris ? Est quoque interrogatio arguendi, sicut hic posita est; corripit enim populos propheta, cur fremuerint contra Dominum Saluatorem, cum causas iracundie non haberent. Fremitus enim proprie ferarum est, qui iuste furentibus datus est, quando, ratione postposita, belluino furore succensi sunt. Et quoniam nobis frequenter figure ponende sunt, oportet in ipsis primordiis eius rei definitionem dare, ut cum nominata fuerit, ualeat euidenter agnosci. Figura est, sicut  nomine ipso datur intelligi, quedam conformatio dictionis a communione remota, que interioribus oculis uelut aliquid uultuosum semper offertur, quam traditione maiorum ostentationem et habitum possumus nuncupare. Has etiam Pater Augustinus pulcherrime inter locutionum modos annumerat. Nec illud nos moueat, cum apud Iudeos ageretur, cur pluraliter gentes et populi positi esse uideantur: legitur enim in Actibus apostolorum: Conuenerunt enim uere in hac ciuitate aduersus sanctum Filium tuum, quem unxisti, Herodes et Pilatus cum nationibus et populis Isrel . Meditati sunt quoque inania, quia Scripturas diuinas sine fructu intelligentie frequenter iterabant. Prophetatum est enim in innumeris locis de Domino Saluatore Messiam  esse uenturum, quem illi maximo errore decepti non uenisse, sed adhuc uenturum esse confidunt. Merito ergo inania meditabantur qui eius aduentum fructuosum nequaquam intelligere potuerunt.

uers. 2. Astiterunt reges terre, et principes conuenerunt in unum aduersus Dominum et aduersus Christum eius. Astiterunt, non presentiam significat, sed uoluntatem. Nam passionem Domini constat coram regibus omnimodo non fuisse. Reges autem terre Herodem uult intelligi, qui persequendo Dominum necauit infantes; alterum uero Herodem nepotem eius, qui Pontio Pilato in Saluatoris nece consensit. Merito ergo astitisse dicti sunt, qui sacrilegis mentibus consentientes in uno scelere conuenerunt. Principes autem  de Phariseis dicit. Sermo enim iste interdum reges, interdum significat priores. Princeps enim dictus est quasi prima capiens. Conuenerunt in unum, in unam uoluntatem, non in unum conuentum: nam diuersis conciliabulis hoc scelus leguntur fuisse machinati. Sed ut intelligeres iniuriam Filii Patrem posse respicere, utrumque posuit: aduersus Dominum, id est Patrem; et aduersus Christum eius, hoc est Filium, sicut ipse in Euangelio dicit: Qui non honorificat Filium, non honorificat Patrem qui misit illum .

uers. 3. Disrumpamus uincula eorum. uerba sunt ista dementium Iudeorum. Dicebant uincula, que potius peccata soluebant. Sic enim putauerunt se uincula ista disrumpere, si in preceptorem legis et  apostolos ipsius scelesta uoluntate 17 prosilirent. Eorum namque ad Christum pertinet et ad apostolos eius, qui sub numero plurali Domini regula probabantur astringi.

Et proiiciamus a nobis iugum ipsorum. In iumentorum insipientium digna sibi comparatione manserunt, qui non proiiciunt iugum, nisi prius eius uincula disruperint, in totum uanissima uoluntate decepti. Nam cum iugum Domini Saluatoris sit suaue, et onus eius leue , dominationem eius grauissimam putauerunt. Ita quod eos continere ac regere poterat, hoc infeliciter abiicere festinabant.

Qui habitat in celis irridebit eos, et Dominus subsannabit eos. Celos hic uiros sanctos significat, sicut et ipse alibi dicturus est: Celi enarrant gloriam Dei  , quos aptissime commemorandos elegit, ut amplius impiorum elationem malitiamque confunderet. Irridebit et subsannabit, et his similia, ex nostro usu accipienda sunt. Ceterum Dominus nec splene ridet, nec uultu subsannat; sed uirtute sua spiritualiter peragit quecunque disponit. Hec figura Grece dicitur metonymia, Latine transnominatio, quoties intellectum rei diuersis modis, uerbis alienis ac translatitiis indicamus. Iuste igitur propheta Iudeorum perfidiam asserit irridendam, qui falsos testes contra ueritatem adducere tentauerunt, qui Dominum glorie crucifigere maluerunt, qui resurrecturi omnipotentis Christi stulte sepulcri receptacula signauerunt. Tante siquidem scelerum moles, contra potentiam Domini dementer atque  inaniter probantur assumpte.

uers. 5. Tunc loquetur ad eos in ira sua, et in furore suo conturbabit eos. Sed ne irridendos tantum impios putaremus, nunc eos grauiter commemorat arguendos. Ira uero et furor similia sunt uerba precedentibus. Nam Deus et cum tranquillitate iudicat, et seruata pietate conturbat: non in malos motu aliquo surgente candescens, sed ab eis sue gratie momenta suspendens. Ira ergo Dei uocatur retributio peccatorum; nam motus Diuinitas beata non patitur, que semper eadem, eterna, atque immobilis perseuerat. Sed ista conuersio humane conuenit fragilitati, ut de leto quis tristis, de placato iracundus, de beneuolo reddatur offensus. Tunc loquetur, illud  tempus significat, cum iudicare uenerit mundum. Merito ergo ira et furor dicitur, quando omnia peccatoribus obstinatis, suis meritis apta redduntur.

uers. 6. Ego autem constitutus sum rex ab eo super Sion montem sanctum eius. Hactenus ex sua persona propheta locutus est; nunc per figuram, que Crece dicitur exallage, Latine permutatio, uerba refert Domini Saluatoris, qui se Regem a Patre constitutum esse testatur. Quod etiam scriptum est de ipso in titulo passionis: Rex Iudeorum . Hoc nec Pilatus deleri passus est, qui eum Iudeis cruci tradidit affigendum. Hoc etiam Magi inquirendo professi sunt: Ubi est qui natus est Rex Iudeorum ? Sequitur, super Sion montem sanctum eius. Nomen enim istud multarum quidem rerum absolute fecundum est. Modo enim significat  Ecclesiam, modo ipsum Dominum Saluatorem, modo Ierusalem futuram. Et quia uerbum hoc frequenter iterandum est, conuenit magis ut per loca singula congruis satisfactionibus explicetur. Sion hic Ecclesiam debemus accipere, quam montem appellat propter eminentiam honoris et firmitatem fidei. Sion enim Hebrea lingua dicitur specula; que competenter aptatur Ecclesie; quoniam ad futuras spes sufficienter instructa, promissiones Domini mentis prouidentia contuetur; nec tantum presentibus quantum futuris beneficiis gloriatur. Merito ergo Sion Ecclesia dicitur, quia speculatio eius in illa contemplatiua uirtute defigitur. Super eam reuera Christus est Rex, quoniam ab ipso regitur atque disponitur.

 Predicans preceptum Domini. Quod fecit Euangelium docens, ut predicationem prophetarum sua manifestatione compleret.

uers. 7. Dominus dixit ad me: Filius meus es tu, ego hodie genui te. Dominum significat Patrem, sed et ipse quoque Dominus est, sicut in centesimo nono psalmo dicturus est: Dixit Dominus Domino meo, Sede a dextris meis . Intendamus autem quod posuit: Dixit ad me, Filius meus es tu; quod etiam ei dicturus erat post baptismum: Hic est Filius meus dilectus, in quo mihi bene complacui . Et ut Christum unam personam, id est uerbum carnem factum esse sentires, adiecit: Ego hodie genui te. Hoc iam nichil habet commune cum ceteris, sed totum est unigeniti Filii proprium, quod  ipsum designare atque inculcare rerum potuisset auctorem. Dicendo enim, hodie, ceternitatem sue maiestatis ostendit. Hodie enim apud Deum nullo initio incipit, nullo fine concluditur. Non est enim ibi, fuit, neque, erit; sed semper manet, semper est; et quidquid dixeris, ille hodie est, sicut in Exodo Moysi precepit ut de ipso diceret: uade, inquit, et dic filiis Isrel: Ego sum qui sum; et qui est misit me ad uos . Quapropter eternitatem suam uoluit appellatione presentis temporis indicari. Presens enim tempus, quod ait, hodie, pro perpetuitate poni, Scripturarum diuinarum proprium esse cognoscitur. Genui te, natiuitatem illam significat de qua Isaias dicit: Generationem autem  eius quis enarrabit ? Lumen ex lumine, omnipotens de omnipotente, Deus uerus de Deo uero: Ex quo omnia, per quem omnia, in quo omnia ; de quo ad Hebreos scribens, ait Apostolus: Splendor glorie, et figura substantie eius, gerens quoque omnia uerbo uirtutis sue, purgationem peccatorum faciens, sedet ad dexteram maiestatis in excelsis: tanto melior angelis effectus, quanto differentius pre illis nomen hereditauit. Cui enim angelorum dixit aliquando: Filius meus es tu, ego hodie genui te ? et cetera, que de magnificentia Domini Christi textus ille proloquitur. Quapropter cessent uaniloque disputationes, et Ariani dogmatis perfidia conquiescat. Hoc fides catholica, hoc sanitas mentis intelligit, ut unigenitus  Filius a Patre, nec natura, nec tempore debeat, nec potestate separari. Opere quoque pretium est perpendere quemadmodum in his duobus uersibus per uerba Patris hominibus uoluerit declarare quod est. Non enim poterat substantialiter per genus et differentias ad eius proprium peruenire, quod magis creaturis quam Creatori uidetur posse congruere. Nam quemadmodum supra eius naturam genus aliquod preualet reperiri, cum ipsum rerum omnium constet 18 esse auctorem? Quapropter dissimilis est ista definitio illi definitioni que substantialis uocatur, que per habitas differentias descendit ad proprium. Substantialis enim ista dici non potest, quoniam quid sit Dei substantia nullatenus preualet comprehendi. Potest tamen, sicut quibusdam uisum  est, definiri taliter Deus: Deus est substantia incorporea, simplex et incommutabilis. Nunc membra definitionis istius minutissime perquiramus. Dicit enim primum: Ego autem constitutus sum rex ab eo. Sed et reges terrarum constituuntur a Domino. Addidit, Super Sion montem sanctum eius, predicans preceptum Domini. Electi sunt et prophete, Ecclesie predicatores. Sequitur: Dominus dixit ad me, Filius meus es tu: dictus est et filius Isrel, sicut in Exodo Pharaoni dicitur: Dixi tibi, Dimitte primogenitum filium meum Isrel, et noluisti . Non est ergo quod personam unigeniti Filii adhuc euidenter designare potuisset. Additum est autem: Ego hodie genui te, quod nulli alteri probatur edictum; sed solus ille sine tempore genitus est, per  quem creata constant uniuersa. Sic istam ueriloquam pulcherrimamque definitionem ad scholas suas traxit doctrina secularis, dicens eam substantialem, supra quam genus poterat inueniri.

uers. 8. Postula a me, et dabo tibi gentes hereditatem tuam. Hoc per habitum dicitur formamque seruilem, ex eo quod Filius est uirginis. Quidquid enim in tempore accepit Christus, secundum hominem ea que non habebat acquirit. Hic enim iubetur ut petat secundum naturam inferiorem, et accepta possideat; nam secundum potentiam uerbi, indifferenter omnia que habet Pater, habet et Filius; nec illi necesse est petere que simul cognoscitur possidere. Gentes  autem significat nationes toto orbe diuisas, quas distinctas atque separatas sanguis amplectitur [a 1Kb] . Gens enim a genere uocitatur. Sequitur, Hereditatem tuam. Cum dicit, tuam, naturam illam in Christo perfecte deitatis ostendit. Nam hoc ipsum quod ait, tuam, incarnationem uerbi esse demonstrat, ut nichil intelligatur esse diuisum, quando una maiestate omnia possidentur; sicut ipse in Euangelio dicit: Omnia que Pater habet, mea sunt, et omnia Patris mea sunt . Hereditas uero ab hero dicta est, id est domino, quod in ea potestate libera dominetur.

Et possessionem tuam terminos terre. Hic manifestatur uniuersas gentes in Christi nomine credituras, per quem mundus, explosis superstitionibus,  reconciliatus est Deo. Nam cum et hic dicit, possessionem tuam, natura humanitatis accepit, quod semper diuina possedit: maiestati enim ipsius dari non poterat quod habebat. Terminus autem dictus est, ut quidam uoluerunt quod lapis ipse a tribus pedibus aliquid minus habet. Sed terminos terre non otiose estimo transeundum. Termini enim terre sunt qui tellurem cingunt atque concludunt, ut non solum arida, uerum etiam totius eris circumiecta substantia, et omnium creaturarum significaretur integritas; sicut et ipse in Euangelio sub breuitate conclusit, dicens: Data est mihi omnis potestas in celo et in terra ; et Apostolus: Ut in nomine Iesu omne genu flectatur celestium, terrestrium et infernorum .

 uers. 9. Reges eos in uirga ferrea. Modo regni eius consuetudo describitur: quoniam si ad litteram intendatur, parue utilitatis est confringenda atque imminuenda percipere. Sed respice primum quod dicit: Reges eos, ut potestatem tyrannice dominationis auferret. Illi enim reguntur, qui ad salutis dona perueniunt. uirga uero potestas regalis significatur, qua peccatoribus correctionis sue uindicta promittitur. Ferrea, non quia Deus ad ultionem utitur uirga metallica, sed duritia ferri, rigori equitatis decenter aptata est. Ipsa uirga est de qua in quadragesimo quarto psalmo dicturus est: uirga recta est, uirga regni tui : sed quid cum ista uirga faciat, subsequenter explanat. Hec uirga est, que confringit ad uitam: hoc baculum, quod  continet imbecilles: hoc sceptrum, quod de mortuis uiuos facit. uirga enim usu humano dicta est, quod ui sua regat, et uergere non sinat innitentes.

Et tanquam uas figuli confringes eos. Id est, per conuersionis studium conteres in eis terrenas cupiditates, et ueteris hominis ceno similem uitam. Et respice in ipsis comparationibus, singulis uerbis rerum causas decenter expressas. Potestatem Domini dixit uirgam ferream; superbos populos uas figuli, quod mox ut percussum fuerit, in partes minutissimas dissipatur. Bene ergo peccator uasi luteo comparatur, ut et confractio eius facilis, et uita lutea monstraretur. Sed tunc in melius reformatur quando  in spiritualem hominem, diuina gratia suffragante, perducitur.

uers. 10. Et nunc, reges, intelligite. uenit ad tertium membrum, in quo iam propheta commonet ut sacramentis terribilibus patefactis, humanum genus humiliter obediat Creatori. Ubi oritur pulcherrimum deliberatiuum dicendi genus. Nam cum tali sacramento uulgato obstupefacta fuerint corda mortalium, saluberrimus ac necessarius suasor accedit, ut cum timore ac tremore uero Domino seruiatur, ostendens ab utili et honesto, id quod in deliberationibus plurimum ualet, expedire que dicta sunt. Utile est enim: Nequando irascatur Dominus, et pereatis de uia iusta. Honestum: Beati omnes qui confidunt in eo. Sic deliberatiuum dicendi genus perfecta  disceptatione completum est. Nunc ad exponenda uerba redeamus. Reges, dominatores debemus aduertere uitiorum, qui hec et intelligere possint, et implere, Domino prestante, preualeant. Neque enim semper purpuratos reges aduerti necesse est. Dicuntur reges et quibus priuata conditio est, sicut ait Apostolus: Iam sine nobis regnatis, et utinam regnaretis, ut et nos uobiscum regnemus [a 1Kb] .

Erudimini qui iudicatis terram. Erudire, docere est; nam et ipsum nomen significat apprehensam scientiam: rudis enim dicitur nouus. Eruditus, quasi a rude [ed., a rure] sublatus, id est ab ignorantia diuisus, et in doctrine finibus collocatus. Quod illis bene dicitur, qui iam carnalia delicta domuerunt; ipsi enim bene iudicant terram, quando repressis  uitiis, corporibus suis, fauente Domino, precepta legis imponunt. 19 Terra autem dicta est a terendo, quod commeantium gressibus atteratur.

uers. 11. Seruite Domino in timore. Breuis et plena commonitio, qua Domino Deo amabili timore seruitur. Nam sicut remissa securitas culpas admittit, ita timor desiderabilis delicta semper excludit. Et ne seruitium Dei durissimum aut tristissimum forte putaretur, subiunxit:

Et exsultate ei cum tremore. Quia timor Domini non ad miseriam, sed ad gaudium ducit; quippe qui beatos efficit, et sanctos operatur. Et iterum, ne hec exsultatio negligens redderetur, addidit, cum tremore; ut utraque sociata celestem reuerentiam competenter exprimerent.

 uers. 12. Apprehendite disciplinam, nequando irascatur Dominus, et pereatis de uia iusta. Magnificum uerbum, apprehendite disciplinam, quasi munimen clypei contra uitia noxia profuturum. Utilitatem uero facti huius pulcherrimi propheta subiunxit dicendo: Nequando irascatur Dominus, et pereatis de uia iusta. Nequando dixit, propter patientiam Domini, que diu sustinet excedentes. Et pereatis de uia iusta, id est a celesti Rege Christo, qui uia est recte ambulantium ad uitam, Dux euntium, Iter ad beatitudinem festinantium; sicut ipse dicit in Euangelio: Ego sum uia, ueritas, et uita . uia, propter incarnationem,  per quam bonis uiuendi prebet exemplum, ueritas propter iudicium; uita propter deitatem.

uers. 13. Cum exarserit in breui ira eius. Metaphora ab incendio facta; quod tunc magis inardescit, quando pabulum consumptionis acceperit. In breui enim dixit, quia cum decreuerit uindicat. Neque enim illius alia dispositio, alia probatur operatio, sed simul que decernit et facit. Et nota quod superius in hoc seculo ad sustinendum posuit, nequando: in futuro uero ad iudicandum, dixit, in breui; ut modo omnipotentis declaretur pietas, tunc potestas. Non est enim in illo iudicio singulorum hominum uicissim operanda discussic; sed momenta eo discursu simul omnia, sicut fecit et iudicat. Bene autem dictum est: Cum exarserit, quia iam magne patientie finis ille declaratur,  supra quem nulli aliquid sperare conceditur.

Beati omnes qui confidunt in eo. Decora conclusio, post multa dicere ad quod quis debeat festinare. Confidere enim de illo iam premium est: quia ipsa confidentia per Dei gratiam uenit, sicut Apostolus dicit: A quo est et uelle et perficere .



Conclusio psalmi.

Nunc in medium breuiter copiosum sacramentis celestibus psalmum, peracta expositione reuocemus, ut eius uirtus euidenter possit intelligi, cum ipsius ualuerint membra cognosci. Respiciamus Psalmistam, quanta sit gratia Diuinitatis ornatus. Ante Domini uerba predicauit, iterum post eius dicta reloquitur. Cum precedit propheta est, cum sequitur apostolus: quia et uentura integra fide predixit, et prosequens  perfecta ueritate consonuit. Ipse autem Dominus de medio, tanquam de celo retonans, potentie sue nobis arcana patefecit; ut et diuinitatis eius gloriam, et incarnationis mysteria pro modulo nostro salutariter disceremus. In hoc autem secundo numero, qui ex duabus monadibus pulchre compositus est, aptissime due nature inconfuse atque perfecte in una persona sunt posite Domini Christi: quarum est una qua regnat, et altera qua ministrat; prima creatrix, posterior creata; et ideo que assumpsit, impassibilis; que uero est assumpta, passibilis. Nam, sicut Patres monent, demus iniurias carni, miracula diuinitati; discernamus intellectu naturas, et noxios uitemus errores. Diuinitas enim sic sibi humanitatem adunauit, ut nullatenus cum humanitate confundi  possit, sed utraque inconfusa et adunata permaneat. Quia licet incarnationis dispensatio post resurrectionem glorificata sit, tamen in humanitatis ueritate permansit. Nam cum ipse dixerit post resurrectionem apostolo Thome: Mitte manum tuam, et uide, quia spiritus carnem et ossa non habet, sicut me uidetis habere ; cum partem piscis assi, et fauum mellis post resurrectionem sumpserit, atque comederit ; et in Actibus apostolorum legitur: Sic ueniet quemadmodum uidistis eum euntem in celum ; cum dicat etiam propheta de peccatoribus: uidebunt in quem compunxerunt , quia maiestatem eius nequeunt intueri; illud enim solis beatis dabitur, sicut in Euangelio dicitur: Beati mundo corde, quoniam ipsi Deum uidebunt , nimis exitiale est duas naturas perfectas atque adunatas in Christo non credere permanere, quas tot exemplis uoluit de seipsa ueritas predicare. Hoc Pater Athanasius Alexandrinus, hoc Hilarius Pictauiensis, hoc Ambrosius Mediolanensis, hoc Augustinus et Hieronymus, hoc Cyrillus, hoc alii multi Patres, ad tollendam quoque funditus occasionem inanissime questionis, affirmant. Hoc papa Leo cum sancta synodo Chalcedonensi decreuit atque constituit , ut ex duabus, et in duabus naturis adunatis atque perfectis, unum predicet Christum, quicunque uult esse catholicus. Que si memorie,  prestante Domino, recondimus, in ecclesiasticis semper regulis ambulamus.



EXPOSITIO IN PSALMUM III.



Psalmus Dauid cum fugeret a facie Abessalom filii sui.

Abessalom dum patrem suum Dauid crudeliter insequeretur, mule impetu perductus in condensam quercum, ramis eius colla nectentibus, in eris sublimitate suspensus est, quadam prefiguratione dominici traditoris; ut sicut Iudas innodatus laqueo uitam finiuit, ita et persecutor Dauid constrictis faucibus expiraret. Testante autem Regum historia psalmus iste quinquagesimo actu posterior est: quoniam post culpas adulterii et homicidii Abessalom filii eius persecutio noscitur contigisse; sed pro uirtute sua competenti numero probatur aptatus. Tenere enim  illum locum tertium oportuerat, qui et sancte Trinitatis potentiam, et triduane resurrectionis in se mysteria continebat. Nam per liberationem Dauid resurrectio Domini congrue significatur; ut animi Christianorum tali exemplo roborati, in aduersis casibus constanter erigantur. Simile est et 20 illud quod Octateuchus legitur [a 1Kb] ante Iob, cum post multos annos Moyses exstitisse noscatur. Quapropter non secundum existentiam temporum, sed pro qualitate dictorum ordo plerumque ponitur lectionum. Memento autem alios esse psalmos, qui passionem et resurrectionem Domini breuiter tangunt; alios uero qui distinctius apertiusque declarant, sed presens, eorum primus est, qui hec breuiter dicunt.



Diuisio psalmi.


Totus hic psalmus ad personam Christi Domini competenter aptatur. Persona uero eius est uirtus omnipotentissime Deitatis, et humilitas humanitatis assumpte, non sub permixtione confusa, sed indiuisibili adunatione subsistens. Primo itaque modo ad Patrem loquitur, persecutoribus exprobrans, qui irreligiosa contra ipsum uerba loquebantur. Secundo loco fidelis populus, ne mortem formidet, instruitur, quando eum exemplo auctoris sui spe resurrectionis certissime consolatur.



Expositio psalmi.

uers. 1. Domine, quid multiplicati sunt qui tribulant  me? Secundi psalmi hoc quasi simile uidetur initium. Sed illic interrogatio increpantis est, hic autem admiratur contra se populos excitatos, qui ad eos cognoscitur uenisse saluandos. Dicendo, Tribulant me, ostenditur de amplius illorum cecitate doluisse, qui salutare suum obstinatis mentibus respuerunt, sicut in trigesimo quarto psalmo dicturus est: Retribuebant mihi mala pro bonis, sterilitatem anime mee .

Multi insurgunt aduersum me; multi dicunt anime mee. In tantum multi fuerunt, ut etiam de numero discipulorum traditor Iudas illis fuerit aggregatus. Et cum repetitur sepius, multi, ostenditur acerba numerositas impiorum, qui a conspiratione densissima nequaquam rarescere potuerunt. Hec figura locutionis  dicitur epembasis, enumerationis studio uerba repetens, ut rei de qua loquitur procuret augmentum.

Non est salus illi in Deo eius. Hoc ad illas uoces pertinet Iudeorum dicentium: Alios saluos fecit, seipsum non potest saluum facere . Putabatur enim Pater dilectionem non habere Filii, quem carnaliter permittebat occidi. O nefarie turbe stultissimum dictum! nunquid redemptio mundi infirmitati debuit applicari? Non enim insatiabilis mors aliter poterat uinci, nisi uita tyrannidis eius ianuas introisset. Sic tenebre permanere nequeunt, cum presentia luminis excluduntur.

uers. 2. Tu autem, Domine, susceptor meus es, gloria mea et exaltans caput meum. Susceptor secundum  formam dicitur serui; hominis enim susceptio, est uerbum caro factum. Quapropter gloriam suam et exaltationem capitis sui caro dicit, quam suscepit omnipotens uerbum, ut diuina humanaque substantia una esset sine aliqua confusione persona. Hoc etiam ad Pelagianos pertinet destruendos, qui putant hominem aliquid per se efficere posse quod bonum est. Nam quis, rogo, sibi ad bene agendum sine diuine gratie largitate sufficiat, cum humana natura per gratiam, qua unita est Deo, ad Patris sit dexteram collocata? Quod beatus Augustinus in Enchiridio more suo latius et utiliter explicauit . Factum est autem hic pulcherrimum schema, quod Grece dicitur auxesis, que addendo quedam nomina per membra singula rerum augmenta congeminat.  Dicit enim: Tu autem, Domine, susceptor meus es, gloria mea, et exaltans caput meum. Hoc etiam latius designat Apostolus dicens: Quis nos separabit a caritate Christi? tribulatio, an angustia, an persecutio, an fames, an nuditas, an periculum, an gladius ? etc. Huic uicina est figura que dicitur climax, Latine gradatio, quando positis quibusdam gradibus, siue in laude, siue in uituperatione semper accrescit. Sed inter utraque schemata hoc interest, quod auxesis sine ulla iteratione nominis, rerum procurat augmenta, in climace uero necesse est ut postremum uerbum, quod est in primo commate positum, in sequenti membro modis omnibus iteretur;  sicut est illud Apostoli: Scientes quoniam tribulatio patientiam operatur, patientia probationem, probatio spem, spes uero non confundit .

uers. 3. uoce mea ad Dominum clamaui, et exaudiuit me de monte sancto suo. Cum dixit, mea, demonstrat orationis proprie sanctissimam puritatem. Non enim illius integritatem aliqua imago phantasie poterat impedire, ut ceteris mortalibus infirmitate carnis plerumque subripitur. Quod autem dicit: uoce mea ad Dominum clamaui, hoc euangelica uerba declarant, ubi ait Filius: Pater, glorifica Filium tuum [a 1Kb] , etc. Nam quod dixit, mea, indicat quod ipse locutus est etiam per prophetas. Illud uero quod sequitur, et exaudiuit me de monte sancto suo, et hoc Euangelii textus exponit, ubi uox ad eum facta  est: Et clarificaui, et iterum clarificabo . Per montem siquidem et ipse Dominus, et sancti eius, et Ecclesia diuersis quidem locis aptissime significantur. Hic tamen dictum intelligendum est de monte, id est de diuinitatis excellentissima summitate; sicut et alius psalmus dicit: Iustitia tua sicut montes Dei . Aequum enim fuerat ut natura humanitatis assumpte, que in terris singulare patientie monstrauit exemplum, in celis acciperet creaturarum omnium principatum.

uers. 4. Ego dormiui et soporatus sum, et exsurrexi, quia Dominus suscepit me. uenit ad secundam partem, in qua dubitantium corda roborantur, ut crederent eum confestim resurrecturum, quem uisuri erant impiorum manibus crucifixum. Dormiui, dixit, quia celeriter  resurrexit; quod fit in somno isto uitali, ubi non uite terminus, sed temporalis requies inuenitur. Soporatus sum, securam significat pausationem; non sicut impii qui in morte quatiuntur, quos inquietat iugiter conscientia peccatorum: sed soporatio ista fuit sacri corporis beata dormitio. Exsurgere autem, est cum alacritate resurgere; quippe quia caro, mortalitate deposita, immortalitatem sumpsit, et gloriam sempiternam. Sed quare exsurrexerit, euidenter exponit, Quoniam Dominus suscepit me. Natura enim humanitatis per se non potuisset propria uirtute resurgere, nisi eam diuina omnipotentia suscepisset, sicut ipse dicit: Potestatem habeo 21 ponendi animam meam, et potestatem habeo iterum sumendi eam .

 uers. 5. Non timebo millia populi circumdantis me. Timere non potuit iniquum populum, cui erat in sua diuinitate presidium; scriptum est enim in Euangelio, quia in passione magna eum populi multitudo circumdedit. Nam quod dicit: Non timebo, non significat se non esse moriturum, sed mortem formidare non poterat, quam triduanam, et mundo profuturam esse presciebat.

uers. 6. Exsurge, Domine; saluum me fac, Deus meus: quoniam tu percussisti omnes aduersantes mihi sine causa. Non quia Deus dormiens aut recubans excitatur, sed Scripturis diuinis mos est ad exprimendam  causam per tropologiam ex nostra consuetudine aliquid de Deo dicere. Tropus autem est dictio ab eo loco in quo propria est, translata in eum locum in quo propria non est. Saluum me fac, Deus meus. Hoc de resurrectione dicitur; non enim declinare uite huius patiebatur occasum, qui erat humano generi profuturus. Aduersantes autem, non solum ad mortem pertinet, sed etiam ad hereticas questiones, qui sine ueritatis studio catholicas regulas prauis dogmatibus insequuntur. Et merito tales cecitate mentis percutiuntur, qui se peruersis desideriis miscuerunt.

Dentes peccatorum contriuisti. Id est detrahentium uerba mordacia, qui potestati diuine nefandis dogmatibus obloquuntur. Dentes enim dicti sunt a demendo [b 1Kb] .  Et ideo pulchre nimis lingue detrahentium dentes uocantur; quia sicut illi ciborum partes demunt, ita et isti opiniones hominum adhibita detractione corrodunt. Quamuis hoc et ad Iudeos possit aptari, qui dicebant: Si rex Isrel est, descendat de cruce, et credimus ei . Contriuisti, hoc est ad nichilum perduxisti. Nam reuera contriti sunt, quando ipsum cognouerunt in gloriam resurrexisse, quem nisi sunt, humanitate despecta, trucidare.

uers. 7. Domini est salus, et super populum tuum benedictio tua. Contra illos hec sententia profertur, quorum dentes superius dixit esse contritos. Pronuntiando enim, Domini est salus, illos confundit qui putauerunt, salutem Christo, tanquam terreno  homini, contemptibili presumptione decerpere. Quid inaniter, impii, laboratis? Quomodo potest aut eterna uita interimi, aut Saluatori salus ullatenus amputari? Super populum tuum benedictio tua. Una sententia, et quid debeant credere, hominibus precipit, et quid ab ipso possint recipere compromisit.



Conclusio psalmi.

Breuis quidem psalmus, sed maximam paganorum destruens prauitatem, que putat gloriam superne maiestatis, ad humilitatem non potuisse descendere passionis. Insipientes, quorum sensus inde confunditur, unde mundus noscitur esse liberatus, sicut dicit Apostolus: Christus iehsu uenit in hunc mundum peccatores saluos facere, quorum primus ego sum . Nunc consideremus quemadmodum celestis philosophie uerus ordo prolatus est, ut primus psalmus Christi Domini moralem, secundus naturalem, id est substantiam humanitatis et deitatis; tertius de resurrectione ipsius loquens, inspectiuam quodammodo contineat partem: que ratio per omnes Scripturas diuinas decurrit. Inde et Isaac patriarcha tres puteos fodit, demonstrans precepta Domini doctrina triplici contineri. Sic et Sapientia monet  ut describamus ea nobis in corde tripliciter, et reliqua. Quas partes in subsequentibus psalmis facile poteris, aut mixtas, aut  sigillatim positas, etiam non admonitus lector agnoscere. A nobis enim frequenter ista non exigas, quibus nouiter multa dicenda sunt. Huius autem psalmi calculum edocet sancta Trinitas, que licet naturam habeat inseparabilis unitatis, tribus tamen eam manifestum est constare personis.



EXPOSITIO IN PSALMUM Iu.



In finem psalmus Dauid canticum.

Subtiliter perscrutemur quid nobis sigillatim sermones isti denuntient, quos prefati sumus ueracissimos indices esse psalmorum. Finis modo non significat alicuius rei consumptionem, sed perfectionem spiritualium rerum. Nam, sicut dicit Apostolus: Finis legis est Christus ad iustitiam omni credenti  , qui est omnium bonorum gloriosa perfectio. Et ideo quod positum est, In finem, ad Christum Dominum commonet esse referendum: siue, ut quibusdam placet, pro nobis dictum esse credendum est, In quibus, secundum eumdem apostolum, seculorum finis aduenit . Illud tamen sciendum est, ad terminum referri non posse, cum adhuc operis ipsius initia esse uideantur. Psalmus est autem, sicut diximus, organum musicum capite sonorum, quo diuina preconia canebantur; canticum autem, quod supernas laudes humanis uocibus personabat. Sed hec ideo uidentur esse sociata, quia et instrumentis musicis, et choris psallentium, sacrificiis celestibus consona uociferatione canebantur. Sic istis uerbis omnibus commonemur,  de Domino Christo canticum istud esse dicturum.



Diuisio psalmi.

Per totum psalmum uerba sunt sancte matris Ecclesie, que non in cordibus nostris phantastica imaginatione formatur, sicut patria, uel ciuitas, uel aliquid eorum simile, quod personam non habet existentem: sed Ecclesia est collectio fidelium sanctorum omnium, anima et cor unum, sponsa Christi, Ierusalem futuri seculi; de qua dicit in Cantico canticorum Dominus iehsu: Osculetur me osculo [a 1Kb] oris sui ; et alibi: Que est ista que ascendit dealbata ; et illud: Una est columba mea, una est sponsa mea . Quapropter  nefas est hic aliquod dubium introducere, ubi tanta ueritas cognoscitur tot testimonia perhibere. Et ideo sub figura mythopeia, Ecclesiam dicamus loqui, que personis semper cognoscitur certissimis applicari. In prima siquidem parte rogat ut eius audiatur oratio: increpans 22 infideles, quia colentes falsos deos, culturam ueri Dei negligebant. In secunda uero commonet generalitatem, ut relicta superstitione fallaci, sacrificium iustitie debeat immolare. Et ut gentilium mentes facta promissione conuerteret, ingentia commemorat prestitisse Dominum beneficia Christianis.



Expositio psalmi.


uers. 1. Cum inuocarem te, exaudisti me, Deus iustitie mee [b 1Kb] , in tribulatione dilatasti mihi. Miserere mei, Domine, et exaudi orationem meam. Consideremus quid sit hoc, quod mater Ecclesia in uno eodemque uersu, et exauditam se dicat, et iterum deprecetur audiri: significans perfecte orationis hunc esse modum, ut licet nobis postulata desideria concedantur, probabili semper ambitione audiri. Nos tamen iugiter postulemus, sicut dicit Apostolus: Sine intermissione orate. In omnibus gratias agite . Deus autem iustitie mee, recte dicit Ecclesia, que sensu orthodoxo Trinitatis unitatem et omnipotentiam confitetur. Nam et membra eius sigillatim dicere similia, sacra lectione comperimus,  sicut in Iob legitur: Attende innocentiam meam ; et Paulus apostolus ait: Reddet mihi coronam iustitie ; propheta in septimo psalmo dicturus est: Si est iniquitas in manibus meis . Non quia sine peccato modis omnibus fuerunt, sed sunt operationes alique in quibus fideles homines euidenter appareant innocentes. Sequitur, in tribulatione dilatasti mihi. Tribulatio est enim que dilatat semper Ecclesiam, quando eodem tempore confessores fiunt, martyres coronantur, totaque turba iustorum contritionibus semper augetur. Adiecit: Miserere mei, Domine, et exaudi orationem meam. Pia mater sibi miserendum esse dicebat, si pro filiis eius audiretur oratio: quoniam quidquid membris tribuitur, toti corpori sine  dubitatione prestatur.

uers. 2. Filii hominum, usquequo graui corde, utquid diligitis uanitatem, et queritis mendacium? Cum superiori uersu pro nobis orauerit, hic per energiam alloquitur genus humanum, ne in culturis demoniorum grauissimo errore permaneat; quatenus pro ipso exaudiri possit fusa precatio: alioquin irrita pro se reddit uota supplicantium, quisquis non reliquerit consortia peccatorum. Sequitur, usquequo graui corde; merito eos diutius graues corde fuisse dixit, qui post ueritatis predicationem, adorare magis elegerunt idola falsitatis; sicut est illud euangelicum: Seruus sciens uoluntatem domini sui, et non faciens digna, plagis uapulabit multis . Primo enim mundus iuste flagellatus est paucis, quia  suum Dominum ignorare probatus est. Post aduentum uero Creatoris sui iustissime uapulabit multis, qui adhuc idolorum nenias inquirebat. Sequitur: Utquid diligitis uanitatem et queritis mendacium? uanitas quidem nomen est generale uitiorum; sed illud proprie uanum dicitur, quod a Deo probatur alienum. Nam sicut in Diuinitate confidere fructuosa firmitas est, ita ab eadem deuiare uanitas est caduca, sicut Isaias dicit: Adorantes uana et falsa, misericordiam tuam dereliquerunt . Arguuntur itaque illi qui idolorum turpissimo amore flagrabant, et sub increpatione pronuntiandum est; ac si diceret:  Quare uanitatem diligitis qua peritis? Diligere enim debemus proficua, non noxia; quia potius exsecrare conuenit, per que nos pena perpetue damnationis affligit. Queritis mendacium, quod utique non appetere, sed refugere deberetis. Istud autem mendacium idola significat, que tale nomen merito susceperunt, quia contra dignitatem ueritatis erecta sunt.

uers. 3. Scitote quoniam magnificauit [a 1Kb] Dominus sanctum suum; Dominus exaudiet me cum clamauero ad eum. Permanet in increpatione salutari, ut ad uere religionis affectum, corda dementium explosa prauitate conuertat: pronuntians illis ueritatis arcanum, ut incarnationem sanctam uenerabiliter suscipere non recusent. Sanctum suum, dicit Dominum  Christum; sicut et alibi de seipsa ueritas profitetur: Custodi animam meam, quoniam sanctus sum . Adiecit: Dominus exaudiet me cum clamauero ad eum. Merito se exaudiri confidebat, quoniam Dominum sanctum magnificandum populis predicabat. Cum clamauero, dicit, id est cum bonis operibus diuinitati supplicauero. Ipse enim clamor est qui tacitus ad Deum peruenit, et exaudiri facit eos qui bonis operibus constanter insistunt.

uers. 4. Irascimini, et nolite peccare; que dicitis in cordibus uestris, et in cubilibus uestris compungimini. Hoc bene trahitur ad Iudeos, ut si eos irasci contigerit, saltem se ab illicitis ausibus abstinerent; quod tamen et generaliter competenter accipimus.  uenialis est enim ira que ad effectum indignationis sue non peruenit; sicut scriptum est: Melior est qui uincit iram, quam qui capit ciuitatem . Et ideo preceptum curationis adhibetur, ut, si iam irascimur, non inconsulta temeritate peccemus. Motum siquidem animi feruidum propter humanam fragilitatem in potestate habere non possumus: suffragante tamen Dei gratia, ratione disciplinabili continemus. Et ideo beatus Propheta, quod est quidem consuetudinis permisit, quod uero culpe prohibuit. Nam si irascamur, nec Domini consideratione refrenemur, sed a uoto nostro impediamur aliquo necessitatis obiectu, tunc utique constat nos facti crimen portare, etiamsi non possimus que uolebamus efficere. Siue, ut quibusdam placet, preteritis  peccatis irasci debemus, ut presentem nequitiam possimus effugere; delicta enim recentia declinare non possumus, nisi uetusta laudabili exsecratione damnemus. Quid est enim aliud penitere, nisi irasci sibi, ut horreat quod fecit, et cruciatus a se exigat, ne iudex potius iratus affligat? Addidit: Que dicitis in cordibus uestris, et in cubilibus uestris compungimini, ostendens Dominum secretas hominum cogitationes agnoscere; ait enim: Que dicitis in corde, utique quod non putatis audiri; et ideo creditis occultum, quia non est uerbi affatione uulgatum. Sequitur: In cubilibus uestris compungimini. Ferarum domicilium proprie cubile dicitur  a cubando. Ferocium ergo cogitationes apte dicit cubilia, quamuis hoc interdum et in bono abusiue legatur assumptum; ut est illud de sanctis. Letabuntur in 23 cubilibus suis . Compungimini, significat, penitentiam agite; nam compunctione quadam animarum fit optata conuersio: ac si diceret, deserite prauas cogitationes uestras, antequam scelera perpetretis. Sequitur quoque diapsalmatis silentium: ubi merito diuisionem posuimus, quoniam res altera cognoscitur inchoari. Deposito enim ueteri homine, nos ipsi nos in nouum sacrificium salutariter iubemur offerre.

uers. 5. Sacrificate sacrificium iustitie, et sperate in Domino. Quoniam superius clementissima mater admonuit ab antiquis superstitionibus discedendum,  in secunda positione docet, ut renati homines non uictimis pecorum studeant, sed seipsos Deo sacrificium conentur offerre: quia non est tale Domino iumentorum uictimam dare, quale hominum deuotum pectus offerre. Nam si ipse pro nobis immolatus est Christus, quanto magis conuenit sacrificium ei nosmetipsos offerre, ut possimus Regis nostri imitatione gaudere! Dixit enim: Sacrificate; et ne intelligeres pecudes, subiunxit: Sacrificium iustitie, id est, recte uiuite, et corda uestra diuinitati munda semper offerte. Addidit quoque: Et sperate in Domino, ut uitam bonam spes felicior subsequatur. Non enim hic plene recipere possumus, etiamsi bonos actus diuinis conspectibus offeramus; sed sperare docemur in Domino, ut in futuro promissa salutaria  consequamur. Sed spes ista non decipit, uoluntas talis non peruenit ad reatum, sicut dicit Apostolus: Spes autem non confundit: quia caritas Dei diffusa est in cordibus nostris per Spiritum sanctum, qui datus est nobis .

uers. 6. Multi dicunt, Quis ostendit nobis bona? Signatum est super nos lumen uultus tui, Domine. Certamine quodam facto partium, corda fidelium salutariter construuntur. Dicunt enim multi adhuc carnaliter sapientes, quod nec pauci dicere debuissent: Quis ostendit nobis bona? Illa scilicet que predicat semper Ecclesia, resurrectionem esse uenturam, in qua iusti omnes eterna premia consequentur. Hoc imputatiue legendum est, quasi dicant: promittitur nobis quod penitus non uidemus; desideramus  que hic consequi non ualemus. Istis respondendo indicatur beneficium, quod etiam in presenti seculo possidemus. Signatum est super nos lumen uultus tui, Domine. Quia sicut nummus imperatoris portat imaginem, ita et fidelibus signa celestis Principis imprimuntur: hoc munimine diabolus multiformis expellitur, et fraudulenta machinatione non preualet superare tentatum, quem habuit primi hominis suasione captiuum. Crux est enim humilium inuicta tuitio, superborum deiectio, uictoria Christi, perditio diaboli, infernorum destructio, celestium confirmatio, mors infidelium, uita iustorum. De quo loco Ioannes Constantinopolitane ciuitatis antistes,  quasi multifarias definitionum stellas in crucis declamatione lampauit [sic], dicens: Crux est Christianorum spes. Crux Romanorum uictoria, crux mortuorum resurrectio, crux cecorum dux, crux conuersorum uia, crux claudorum baculus, crux pauperum consolatio, etc., que ab eo in hunc modum diuina aspiratione profusa sunt. Ecce uera munera, ecce dona presentia, quibus maledicorum lingue damnatis faucibus obstruuntur. Hec figura dicitur Grece peusis, Latine autem percunctatio, ubi et interrogatio fit, et responsio parata subsequitur. Adiecit: Lumen uultus tui, Domine. In crucis enim impressione, lumen est uultus Dei: quia semper in eis noscitur radiare, qui se non aliqua eligunt prauitate polluere, sicut dicit Apostolus: Nolite contristare  Spiritum sanctum Dei, in quo signati estis in die redemptionis . Quid enim efficiat ista crux, in alio loco Apostolus pulchra breuitate complexus est, dicens: uerbum enim crucis pereuntibus quidem stultitia est; his autem qui salui fiunt, uirtus Dei est . Quapropter uoces sacrilegas respuamus. Magna et competentia sunt dona Domini contra principem tenebrarum, lumen nobis adesse dominicum.

uers. 7. Dedisti letitiam in corde meo: a [mss. A., B., F., in] tempore frumenti, uini, et olei sui multiplicati sunt. Adhuc beneficia numerat que possident Christiani. Non enim istam letitiam dicit quam cachinno uocis exprimimus; sed letitiam recte fidei, quam bone conscientie prestare Dominus consueuit. Tunc enim  ueraciter letamur, quando et recte credimus, et adiutorio Domini, probabili nos conuersatione tractamus. Breuis sermo, sed perfecta complexio. Quid enim amplius a dubitantibus queritur, quam quod et signo crucis Regi nostro militare cognoscimur, et de perfecta fide Domino prestante gaudemus? Sequitur: A tempore frumenti, uini et olei sui, multiplicati sunt. Redit ad eos qui rebus carnalibus probantur intenti. Nec uacat, quod his tribus, id est, frumenti, uini et olei, additum est sui. Est enim et Domini panis uiuus qui de celo descendit . Est et uinum: Poculum tuum inebrians quam preclarum est ! Est et oleum: Impinguasti in oleo caput meum. Ergo ista Dei non habent peccatores: sed sua, id est terrena, unde corpus uiuat,  non anima perfruatur. Frumentum enim dictum a frumine, id est a summa parte gule; antiqui enim caput gule frumen uocabant. Multiplicati sunt enim pessimis actibus, id est, mundana uoluntate [ed., uoluptate] completi. Hoc est enim quod in prefatione diximus, in uno sermone plerumque causas profundissimas indicari, ut est hic positum, sui.

uers. 8. In pace in idipsum dormiam et requiescam. Quoniam tu, Domine, singulariter in spe constituisti me. Contra humanos tumultus et felicitates caducas, quas mundus estimabat esse precipuas, pulcherrime pacem cordis obiecit, quam habere non possunt, qui secularibus actibus implicantur. Pax enim ista habet tranquillissimam uitam, que cum sua  mente non litigat: sed in Domini beneficiis perseuerans amena tranquillitate perfruitur. De ipsa dicit Dominus in Euangelio: Pacem meam do uobis, pacem meam relinquo uobis . Sed ne pacem istam temporalem putares, addidit: In idipsum dormiam et requiescam. In idipsum quippe dicitur, quod nulla rerum uicissitudine commutatur; sed ipsum in se permanens incommutabili perennitate consistit. Dormiam, finem uite uult intelligi; requiescam, futuram beatitudinem indicare monstratur, quando iam requies dabitur sanctis, et gloriosa pausatio. Sequitur causa quare requiescat: Quoniam tu, Domine, singulariter in spe constituisti me. Singularis itaque spes est Ecclesie 24 in membris suis, quia sola recipiat regnum Dei, quod Babylonie populus non potest  adipisci. Et cum dicit: Constituisti me, significat dignam deliberatamque sententiam, quam hic habemus in spe, ibi autem possidetur in re. Sed tunc reuera illud munus quietis merebimur, si hoc fieri Domini iuuamine confidamus.



Conclusio psalmi.

Decurso igitur materne predicationis eloquio, consideremus cantici huius principia, media, et finem, et intentionem tanti mysterii reuerendissimis indagationibus inuenimus. Sic enim psalmi uirtus agnoscitur, si circumstantia dictionis tali ordine perquisita tractetur. Primo uersu exaudiri se pro membris suis sancta exorauit Ecclesia; et ut eius audiretur oratio, humanum genus admonuit, ut ab idolorum ueneratione discederet: sciens se habere  Dominum Saluatorem, cui hec ueraciter cultura debeatur. Deinde populum, quemadmodum sacrificare debuisset, instruxit: quid etiam blasphemis responderetur admonuit. Post singularem beatitudinem dixit, quam sanctis suis Dominus compromisit. Sic totius Christiane discipline institutio sancta completa est; ut et quid agerent homines, et quid sperare debuissent, euidenter agnoscerent. Admonet etiam numerus iste quaternarius ut eum mundo predicatum uirtute euangelica sentiamus. Congruum siquidem fuit, ut cunctus terrarum ambitus, in quatuor cardinibus constitutus, salutari Domino credere moneretur; quatenus de diuersis gentibus aduocata, una fieret totius orbis Ecclesia. Nam et quatuor temporibus annus ipse distinguitur; quatuor uentis cardinalibus totius  orbis inane perflatur; quatuor etiam uirtutibus animi dignitas comparatur, id est, prudentia, iustitia, fortitudine, et temperantia. Quem calculum Pythagorici tanta laude prosecuti sunt, ut eum sacrum esse faterentur.



EXPOSITIO IN PSALMUM u.



In finem pro ea que hereditatem consequitur psalmus Dauid.

Quare ponatur in finem, superiore psalmo nuper edictum est. Pro ea uero que hereditatem consequitur, Ecclesiam significat, cuius persona in hoc psalmo introducitur ad loquendum. Hec bona Domini Saluatoris adit ac possidet. Hereditatem uero ideo [mss. a Deo] consequi dicitur, quia Christo resurgente ad  eam bona spiritualia peruenerunt; id est, fidei insuperabile fundamentum, spei certissimum premium, suaue uinculum caritatis, etc.: quarum rerum nunc tenet imagines, et in futuro est perenniter possessura uirtutes. De qua hereditate in Euangelio dicitur: Beati mites, quia ipsi hereditate possidebunt terram . Rursum Ecclesia Domini uocatur hereditas, sicut in secundo psalmo dictum est: Pete a me, et dabo tibi gentes hereditatem tuam, et possessionem tuam terminos terre . Que merito ipsius hereditas dicitur, cuius pretioso sanguine comparata monstratur. Quod non putes esse contrarium, quia licet in Scripturis diuinis diuersa esse uideantur, in unam tamen intelligentie concordiam ueritatemque conueniunt. Psalmum uero et ipsi Dauid, sicut  superius exposuimus, referre debemus ad Dominum Christum.



Diuisio psalmi.

Totus hic psalmus a persona catholice profertur Ecclesie, que prima sectione orationem suam poscit audiri, hereticos et schismaticos predicans a Domini muneribus excludendos. Secunda sectione per intellectum diuinarum Scripturarum recto tramite dirigi se ad illam felicem patriam diuino munere deprecatur, perfidos inde asserens fieri funditus alienos. Ad postremum commemorans premia beatorum, ut una predicatione et malos predicta pena conuerteret, et iustos promissa premia concitarent.



Expositio psalmi.

 uers. 1. uerba mea auribus percipe, Domine; intellige clamorem meum. Per figuram mythopeiam, quam in quarto psalmo iam diximus, aptissime hec uerba dantur Ecclesie; ut amata Dominum exspectet, accersita festinet; quatenus seculi huius nequitias eodem iuuante pertransiens, Sponso suo immaculata, et sine ruga semper adhereat. Ubi prima fronte per partes trine orationis, uirtus Trinitatis exponitur, qualem habere sanctam decet Ecclesiam. Dicendo enim: uerba mea auribus percipe, Domine, oris significat psalmodiam. Sequitur: Intellige clamorem meum, ut affectum cordis aperiret; sicut et Apostolus ait: Misit Deus Spiritum Filii sui in corda nostra, in quo clamamus, Abba, Pater . Aures autem Diuinitatis ad similitudinem corporalem dicuntur,  per quas ere uerberato hominibus intrat auditus. Auris enim ab auditu dicta est. Et considera quoniam clamorem suum petiuit intelligi. uox enim ista non erat labiorum crepitus, sed cordis affatus [ed. affectus], qui non auribus audiri, sed mentis lumine consueuit intelligi.

uers. 2. Intende uoci orationis mee, rex meus et Deus meus: quoniam ad te orabo, Domine. Supra dixit: Intellige clamorem meum; modo dicit: Intende uoci orationis mee, ut declararet orationem hanc esse perfectam, quam affectus mentis inflammat. Quapropter discutiendum est quare mutatis uerbis sensus nostros immisceat? Intende, dicit, uoci, que solet audiri: propterea quia Deus non partibus membrorum  sensus istos discernit, sed una uirtute cuncta peragit. Ille enim que a nobis uidentur, audit; et que a nobis audiuntur, uidet; et que a nobis cogitantur, intro inspicit; nec est quidquam, quod eius lumini se possit abscondere. Hoc schema dicitur metabole, id est iteratio unius rei sub uarietate uerborum: trina enim repetitione unum idemque significat. Dixit enim: uerba mea auribus percipe, Domine; deinde: intellige clamorem meum; tertio: intende uoci orationis mee quod totum ad unam respicit petitionem; ac si diceret: Exaudi orationem 25 meam. Sequitur: Rex meus, et Deus meus: quoniam ad te orabo, Domine. Merito ad inquirendum aliquos permouere solet, cur in medio uersiculo beata Ecclesia tertio celestem nominauerit principatum? Dicit enim: Rex meus et  Deus meus, adiiciens: Quoniam ad te orabo, Domine. Sed his tribus personis non dixit intendite, sed intende: quoniam Ecclesia catholica unum Deum, sanctam predicat Trinitatem; non ut Sabellius confuse, sed distincte atque perfecte. Pater enim Deus, Filius Deus, Spiritus sanctus Deus; et tamen Pater, et Filius, et Spiritus sanctus non tres dii, sed unus est Deus. Nihil autem ibi amplius minusue est, nisi in Ariana prauitate, que se tot seculis adhuc non cognoscit errare. Intuere etiam ipsorum uocabulorum mirabilem dispensationem. Prius ponit Regem: quo nomine Scripture diuine frequenter appellant Dominum Christum: hunc enim ordinem in Euangelio ipse testatur, cum dicit: Per me itur ad Patrem . Deinde dicit Patrem Deum; tertio Dominum  Spiritum sanctum. Ubi licet nomina propter personas exprimendas uideantur esse discreta, unus tamen perfecte creditur ac dicitur Deus, sicut legitur: Audi, Isrel, Dominus Deus tuus Deus unus est . Quapropter figatur animis salutaris ista sententia: distinctio in personis, unitas bene credatur in natura.

uers. 3. Mane exaudies uocem meam. Mane astabo tibi et uidebo. Astabo, utrisque partibus constat esse iungendum, ut perfecta possit sententia reperiri. Quapropter mane deprecatur, qui in lucida degere conuersatione dignoscitur. Tunc enim mane dicimus quando discussis tenebris, clari luminis aduentus infulserit. Ecclesia enim, que se cognoscit habuisse tenebras peccatorum, et de nocte mundi istius congregatam,  tunc se exaudiri merito credit, cum in lucem celestis conuersationis eruperit. Repetit quoque, mane, quia necessario mentem lucidam beneficio Domini astare suis semper orationibus sentiebat. Et intuere quare mane dictum est, scilicet cum in ipso exordio bonorum actuum ueritatem ceperit mens clarificata cognoscere: ne putares post peccata moram fieri, qua potuisset audiri, sicut Ezechiel propheta dicit: Impius quacunque die se auerterit ab impietate sua, omnes impietates eius non erunt in memoria . Astare, est enim presentem semper assistere. Per hoc autem uerbum religiose deuotionis continuitas indicatur. Ille siquidem bene dicitur Deo astare qui dignus potest eius  conspectibus apparere; sicut Elias de se dixit: uiuit Dominus, in cuius conspectu asto . Supra dixit, exaudies: hic additur, Et uidebo, quoniam in illa resurrectione ipsum conspiciet, cui hic sanctis orationibus supplicauit.

uers. 4. Quoniam non Deus uolens iniquitatem tu es. Non habitabit iuxta te malignus; neque permanebunt iniusti ante oculos tuos.

uers. 5. Odisti omnes qui operantur iniquitatem: perdes eos  qui loquuntur mendacium.

uers. 6. uirum sanguinum et dolosum abominabitur Dominus. In primo psalmo diximus ennematice definitionis hanc esse uirtutem, ut negando quod non est, hoc quod intendit declarare uideatur; et iterum  dicendo quod est, id quod proponit, euidenter possit ostendi. Quod in his tribus uersibus utrumque probatur effectum. Dicit enim: Tu es Deus, qui iniquitatem nolle cognosceris. Quid enim aliud potest Deus uelle, nisi quod probatur ipse precipere? Sicut Isaias ait: Ego sum Dominus, qui loquor iustitiam et annuntio recta . Sequitur: non habitabit iuxta te malignus. Hic peccatores a regno Dei significat excludendos, qui nulla conuersione mutati sunt. Nam licet eum carnaliter tantum uideant, quos reatus inuoluit, sicut scriptum est: uidebunt in quem compunxerunt ; iuxta ipsum tamen habitare nequeunt, qui gehenne cruciatione damnandi sunt. Addidit: neque permanebunt. Ostendit eos in iudicio Domini generaliter esse uenturos; sed  ante oculos Domini merito permanere non dicuntur, qui in perpetua tormenta mittendi sunt. Nihil est enim quod Deus non uideat, dum ubique presens et totus esse noscatur. Sed illi recte coram ipso esse minime dicuntur, qui ab eius gratia donoque priuandi sunt. Hactenus indicatus est Dominus, cum dicitur id quod non est: nunc aliis tribus modis ostenditur affirmando quod est. Dicit enim: Odisti omnes qui operantur iniquitatem; non dixit qui operati sunt, quia illi tantum in iudicio damnabuntur, qui usque ad finem uite sue crimine se nefando commaculant. Sed inter speciales enumerationes criminum, congrue nomen generale positum est, id est, operatores iniquitatum, ut ibi intelligas quidquid a diuinis mandatis constat alienum. Adiecit:  perdes eos qui loquuntur mendacium. uidentur iste sententie nonnullam recipere questionem, ut iniquitatem operantes odisse tantum Dominum dicat: mendacium uero loquentes perire confirmet; dum si litteram intendas, grauius uideatur esse agere iniquitatem quam loqui mendacium. Sed hic significat hereticos, qui loquentes mendacium, sequacium animas perdiderunt. Quid enim potest esse grauius quam ibi errare, ubi et alterum possit exstinguere? Ad postremum dicit: uirum sanguinum et dolosum abominabitur Dominus. uir quidem sanguinum est qui humano cruore polluitur, sed et ille qui decipit uiuum. Addidit, et dolosum. Multa enim perperam fiunt, que propria uoluntate non agimus. Dolosus  autem illos significat qui scientes malum, alienum operari nituntur exitium. Dum dicit: abominabitur, significat omnes quos superius dixit a regno Domini reddendos extraneos. Illi enim abominandi sunt qui eius premia consequi non merentur. Complete sunt ab utraque parte ennematice definitiones, que sententie in magnam utilitatem hominum uidentur expresse; ut breuiter intelligerent peccatores, quos Dominus exsecratur et abiicit.

uers. 7. Ego autem in multitudine misericordie tue. Introibo in domum tuam. Quoniam malos dixerat abominandos, consequens erat ut se per diuinam gratiam in domo Domini testaretur admitti. Nam cum ipsa Ecclesia hic domus sit Domini, tamen potest per unumquemque beatum dicere, qui eius membra  sunt, Ierusalem futuram se nichilominus intraturam. Sic enim dicimus et patriam, et ciuitatem; et tamen his rebus uerba damus, que ad ciues earum nouimus pertinere. Sed quia illa futura Ierusalem lapidibus uiuis sanctorum creditur multitudine construenda, 26 apte dixit: Introibo in domum tuam: quasi in illius fabrice perfecta edificatione concludat.

uers. 8. Adorabo ad templum sanctum tuum in timore tuo. Considerandum est quod non dixit: in templo, sed ad templum; quia nec syllabas ipsas a sacramentis uacare predictum est. Templum sanctum, corpus est Domini Saluatoris, quod iure adorat Ecclesia, per quod meruit esse reuerenda; sic enim ipse de suo corpore dixit: Destruite templum hoc, et in triduo edificabo illud . Sequitur: in  timore tuo. Ut cordis compunctionem declararet, timoris intulit mentionem: quia tunc fides solida est, quando amori casto formido Diuinitatis adhibetur.

uers. 9. Deduc me, Domine, in iustitia tua: propter inimicos meos dirige in conspectu tuo uiam meam. Postquam orationem suam dixit matutinis temporibus audiendam, peccatorum quoque commemorans exitiabilem repulsam, hinc secundam ingreditur sectionem, postulans Dominum ut iam ad eterna gaudia deducatur, quia hic diuersis fatigabatur angustiis. Ait enim: in tua iustitia, id est, dum confitentibus parcis, seque penitendo damnantes, equissima potentia tue pietatis absoluis. Nam qui abiicit rebelles, iustum est ut uelit recipere supplicantes. Propter inimicos meos, id est propter hereticos et  paganos. Unus enim prauo dogmate contrarius, alter non credendo semper aduersus est. Propter quos in Domini iustitia se petit esse dirigendam, quia predicationibus eius non credit aduersitas. Dirige in conspectu tuo uiam meam, id est, uitam meam perduc ad tue serenitatis aspectum. Non enim nostra facultate ad eum peruenire possumus, qui tortuosis semper semitis ambulamus.

uers. 10. Quoniam non est in ore eorum ueritas, cor eorum uanum est. Cum superius petierit ad aspectum Domini, per eius iustitiam se deduci, ut partem illam beatorum eius munere possit adipisci, nunc humanas cognoscitur increpare fallacias, ut ostendat obstinationes pertinacium hereticorum non posse  ad talia premia peruenire, que suis fidelibus Dominus preparauit. Recte enim dicitur: in ore ipsorum non esse ueritatem, quorum cor uanitas possidebat. Lingua enim sequitur mentis arbitrium, imperioque cordis eius mobilitas naturali ordine famulatur.

uers. 11. Sepulcrum patens est guttur eorum, linguis suis dolose agebant. Per figuram parabolen nimis competens facta probatur allusio. Sepulcrum enim mortui, guttur est mentientis, quando exitiabilem sibi uanitatem in faucibus reuoluit, que malum mortis infligit. Bene autem addidit, patens; quod si clausum esset, minus feteret. Intende quod dixit: linguis suis dolose agebant. Frequenter enim dolos tantum loquuntur, et habere non probantur effectum; sed hic ut grauiora peccata monstraret, addidit,  Agebant, ut malitia non solum in linguis, sed etiam in actu exsecrabili esse probaretur.

uers. 12. Iudica illos, Deus. Decidant a cogitationibus suis. Prophetie mos est futura predicere. Non enim maledictionis uoto talia optauit Ecclesia, cum ipsi probetur addi, quidquid bonorum numero uidetur acquiri. Sed necesse erat de pertinacibus et prescitis dicere, quos nouerat Dominum posse damnare. Decidant a cogitationibus suis, cum se non uiderint adipisci, quod credebant posse promereri. Decidere enim proprie dicitur, qui spei sue amissione fraudatur.

uers. 13. Secundum multitudinem impietatum eorum expelle eos: quoniam exacerbauerunt te, Domine. Per hanc sententiam discimus, quod tantum unusquisque  a Diuinitate repellitur, quantum eius peccata cumulantur. Quantitas enim delicti mensura repudii est: dum tantum ab illo reus longior redditur, quantum numeroso crimine dilatatur. Expelle, propter cogitationes presumptas, dicitur: quia iam temeraria uoluntate decepti, uidebantur sibi bonis omnibus intromissi. Expulsos enim illos dicimus, qui de loco aliquo interiore iactantur. Exacerbauerunt enim egroti mali medicum bonum, qui remedia salutis sue insensibili duritia respuerunt.

uers. 14. Et letentur omnes qui sperant in te: in eternum exsultabunt. Postquam impiorum debitas retributiones asseruit, nunc Ecclesia redit ad sanctos, quorum congregatione beata dignoscitur: ne sileret bonorum premia que nouerat esse uentura. Considera quod ea que in capite uersus supplicans  petit, sequenti parte eadem promittit: ne putaretur ambiguum quod certissime sperabatur esse uenturum. Et ne crederetur temporalis esse letitia, dictum est: in eternum: ubi gaudii nullus est finis, dum continue percepta premia possidentur. Intuere quod in eternum exsultare dicit sperantes in Domino, quoniam in ista temporalitate gaudere uidentur et impii; in futuro autem sola exsultabit semper Ecclesia.

uers. 15. Inhabitabis in eis. Et gloriabuntur in te omnes qui diligunt nomen tuum. De superiori uersu pendet ista sententia, que tangi quidem potest, sed ad liquidum non ualet explanari. Nam si queras que  sit ista pollicitatio quam superius dixit: in eternum exsultabunt? audi dictum breuiter: et inhabitabis in eis. O magna et ineffabilis largitas donatoris! Quid simile potest dari, quod ibi cognoscitur rerum Dominus ipse concedi? Nam quilibet munificus donat illa que possidet; Deus autem, qui est ineffabile bonum, se largitur in premio. Et quid tam potest esse simile quam cum nos bonorum omnium ceperit auctor implere? Gloriabuntur, dixit: quia effectu perfruuntur optato. In te: quia tu es promissa illis hereditas; et ideo in eternum exsultabunt, quia de eterno Domino gloriabuntur. Omnes qui diligunt nomen tuum. Significat in illa patria felici, omnes quidem Domini participatione gloriari; quamuis ineffabili dispensatione pro meritorum qualitate unicuique  se uideatur maiestas sancta concedere.

Quoniam tu, Domine, benedices iustum. Magnitudine premii et gaudiorum immensitate premissa; quare tanto bono indebite repleatur humanitas, breuiter docemur: ne quis ascribat meritis suis quod tributum benedictione constat auctoris.

Domine, ut scuto bone uoluntatis tue coronasti nos. Consideremus quam suaui ac decoro fine presens psalmus conclusus est, uno uerbo indicans beneficia Domini, que nullis possunt uoluminibus explicari. Bona siquidem uoluntas Creatoris, que nos ineffabilibus muneribus replet, dicta est scutum, quod reuera nos protegit, 27 et premia decora concedit. Clypeus enim impositus capiti, corona est; aptatus cordi, defensio. Hic est qui omnes fideles  protegit: ipse operit Ecclesiam toto orbe diffusam; ipse quoque amplectitur et celum, quo celantur uniuersa: munimen quod nullus ictus irrumpat; arma que nullum intret exitium; per que potius mors uicta succubuit, et salus hominis desperata surrexit. Bone uoluntatis. Quoniam uocatio Domini omne meritum precedit, nec inuenit dignum, sed facit; ideo enim gratuita, alioquin iusta diceretur. Hec est ergo bona uoluntas, que nos uocat et attrahit; nec quidquam proficuum ualemus cogitare uel facere, nisi hoc accipiamus a bonitatis auctore, sicut Apostolus dicit: Non enim possumus cogitare aliquid a nobis, quasi ex nobis; sed sufficientia nostra ex Deo est . Quiescat ergo Pelagiana dementia, ne cum sibi aliquid boni falso applicare nititur, uero  potius donatore fraudetur.



Conclusio psalmi.

Quam suauis oratio sancte matris audita est, que nos et fide generat, et religiosa institutione conformat. Ignaros docet, paruulos fouet, afflictos releuat, et illos ad propria ubera nutriendos colligit, quos sui dogmatis esse cognoscit. Supplicat enim, ut rogare discamus; malos refugit, ut pessimos exsecremur; confidit in Domino, ut et nos de ipso presumere debeamus. Sic tanquam ueneranda mater, uerba tradit paruulis ad loquendum; ut in nobis coalescens orationis affectus, et psalmodiam prestet humanis actibus consolatricem, et congruentem diuinis iussionibus  actionem. Loquamur ergo quod admonet, sapiamus quod credit, amemus certe quod diligit, ut cum eius animum sequimur, tunc ipsius filii sine dubitatione reddamur. Quintus autem numerus, in quo hic psalmus noscitur constitutus, tribuendus est Pentateucho, quod sola Ecclesia catholica uere intelligit, que promissam atque exspectatam plenitudinem legis accepit.



EXPOSITIO IN PSALMUM uI.



In finem in hymnis pro octaua psalmus Dauid.

In finem iam notum est. Hymnus est laus Diuinitatis, metri alicuius lege composita. Pro octaua uero, ut quidam uolunt, Domini significatur aduentus, quando finita seculi hebdomada, ad iudicandum uenerit  mundum: unde et psalmus ipse cum tremore maximo fecit initiam dicens: Domine, ne in ira tua arguas me, neque in furore tuo corripias me. Nam et sanctus Hilarius in prologo Psalmorum, et sanctus Hieronymus in expositione libri Ecclesiastes , et sanctus Ambrosius in expositione Luce euangeliste , ubi Dominus in monte transfiguratus est; et sanctus Augustinus de Sermone Domini in monte, ubi de octo beatitudinibus disputauit, de hac octaua die latius diligenterque locuti sunt. Unde quod lectori placuerit, eligere suffragatur. Quocirca tales uiros commemorasse sufficiat, quando dicta eorum, si in unam seriem colligantur, uix possunt longissimo uolumine comprehendi. De qua die Amos propheta dicit: ue concupiscentibus  diem Domini; utquid uobis diem Domini? Et ipse est dies tenebre et non lux . Idem et Sophonias propheta dicit: uox diei Domini dura et amara . Unde nunc introductus penitens distributis partibus orationis uehementer exorat, ne in illo die iudicii de propriis facinoribus arguatur. Quid enim salubrius, quidue prouidentius, nisi ut qui in meritis suis non poterat habere spem pro perpetratis delictis, in hoc mundo positus, ubi penitentie locus est, diuinam eligeret exorare pietatem?

uerum istum diem a conditione mundi, alii dicunt post annorum sex millia esse uenturum; propterea quod septimo die Dominus, ab opere suo legitur in illa rerum conditione quieuisse: mille annos per dies  singulos computantes, quia legitur: Ante conspectum eius mille anni sicut dies unus . Alii putant post annorum septem millia, id est, transacta istius seculi septimana, octauo die illam eternam lucem posse declarari; sicut et Domini nostri resurrectio habita fuisse cognoscitur. Sed cum dicat ipse Dominus in Euangelio , hunc diem, nec Filium nosse, nimis importunum est illud studiose querere, quod nobis utiliter diuina prouidentia noluit reuelare. Quapropter ad sermonem tituli declarandum nosse sufficiat, post huius seculi finem, illum diem esse uenturum.

Nunc ad intelligenda uerba que nobis sunt donata, uelociter festinemus. Nam si puro corde petimus,  cur dubitemus exaudiri, cum ab ipso, et ad ipsum ueniamus instructi? Dona, Domine, in satisfactione nostra tota nos caritate compungi, qui nobis salutarem supplicandi regulam prestitisti. Memento autem quod hic penitentium primus est psalmus, sequitur tricesimus primus, tricesimus septimus, quinquagesimus, centesimus primus, centesimus uicesimus nonus, centesimus quadragesimus secundus. De quibus, ut datum fuerit, suo loco dicemus. Quos non credas incassum ad septenarium numerum fuisse perductos, quando et maiores nostri septem modis peccata nobis dimitti posse dixerunt: primo per baptismum; secundo per passionem martyrii; tertio per eleemosynam; quarto per hoc quod remittimus peccata fratribus nostris; quinto cum conuerterit quis peccatorem  ab errore uie sue; sexto per abundantiam caritatis; septimo per penitentiam: addenda quoque est communicatio [mss. A., B., F., perceptio] corporis et sanguinis Domini nostri Iesu Christi, cum tamen digne suscipitur. Inueniuntur et alii fortasse modi remissionum; congruit enim ut numerum supplicationis nostre indulgentia diuina transcendat.



Diuisio psalmi.

Quatuor modis in hoc psalmo uir confitens et religiosus exorat. In exordio beneuolum sibi iudicem faciens. Exordium est autem oratio auditoris animum idonee comparans ad reliquam dictionem, id est, a potestate iudicis, quia solus est cuius constituta seruat eternitas. Ab infirmitate sua, quoniam quantum meretur luere, non preualet sustinere. A 28 consuetudine  parcendi, quoniam non se uult a mortuis rogari, sed a uiuis hominibus confiteri. Secunda diuisione narrat erumnas proprias, quibus afflictus et contritus esse cognoscitur. Narratio uero est ad causam probabilem faciendam rerum gestarum clara et diligens expositio. Sequitur salutaris et nimis profutura correctio. Sequestrat enim se a malis, quod bono iudici nouerat esse gratissimum; ut ab illis mens redderetur aliena, quibus et ipsa iustitia probabatur aduersa. Superest conclusio, ubi iam definitiue aliquid dicitur, postquam nichil amplius desideretur. Conturbat enim et repudiat omnes iniquos, quoniam cum ipsis habere nolebat ullatenus portionem. Sic per has partes proficue penitentie causa peragitur. Aptatur autem hec Deo per humanam consuetudinem translatiuis  uerbis: ut quasi iudex audiat, quasi cognitor instruatur, quasi nescius, que sunt facta cognoscat. Quod genus schematis multis locis reperies in litteris sacris. Totus autem hic psalmus propter futuri iudicii timorem noscitur esse conscriptus; quod utique recte mentis est imminentes metuere calamitates, et illud timere quod meretur excipere. Nam si illud ante oculos habeamus quod in Malachia propheta legitur, semper ad uias rectas recurrimus, et nos proficuo timore corrigimur. Ait enim: Quis tolerabit diem introitus eius, aut quis sustinebit in aspectu eius? quia ipse ingreditur sicut ignis flature, et sicut squama lauantium, et sedebit ad conflandum, et ad repurgandum argentum . Similiter et Salomon in  Ecclesiastico premonens dicit: Ante orationem prepara animam tuam; et paulo post: Memento ire in die consummationis, et tempus retributionis in conuersatione facici 



Expositio psalmi.

uers. 1. Domine, ne in ira tua arguas me. Primum nosse debemus omnipotentiam Domini, eloquentiam suam ita uariis disciplinis atque artibus plenissime ditasse, ut et ipsa mirabiliter exquirentibus ornata resplendeat, et semina diuersarum doctrinarum diligenter retractata concedat. Hinc est enim quod in ipsa reperiuntur, que magistri secularium litterarum ad sua post uolumina transtulerunt. Nam inter alios status, quos oratores causis emergentibus indiderunt,  concessiuam deprecationem esse dixerunt; cum reus non id quod factum est defendit, sed ut ignoscatur expostulat. Qui status licet inermis apud terrena iudicia uideatur, humanisque uiribus destitutus, inuicta tamen apud Deum munitione precingitur, ut quem nulla preualent argumenta defendere, sola possit fidelis confessio uindicare. Hoc uere penitentibus datur, qui dum se cupiunt absoluere, ipsi potius propria nituntur facta damnare. Sic et Isaias monet: Dic tu iniquitates tuas prius, ut iustificeris . Nunc considerandum est quam sit uerborum istorum congrua salutarisque positio. Non enim supplicat Domino Patri, sicut et aliis uisum est, ut non arguatur, sed ne in iudicii seueritate culpetur: quia hic multis argui salus est, sicut in Apocalypsi  Ioannis legitur: Ego quos amo redarguo et castigo . Nam ita et ipsi Dauid contigit, cum eum prophetica correxit inuectio. Arguit et Filius, sicut in alio psalmo legitur: Arguam te, et statuam illa ante faciem tuam . Arguit etiam Spiritus sanctus, sicut scriptum est: Cum uenerit Spiritus Paracletus, ipse arguet mundum de peccato . Dicite nunc, peruersi, ubi est hic nature potestatisque distantia, quando nec ipsa discrepant uerba? Conticescat Ariana nequitia: ne qui uolunt in sancta Trinitate sacrilegas diuisiones inferre, ipsi se a regno Domini probentur abscindere.

Neque in furore tuo corripias me. Ira et furor iudicis contra reum damnationis effectus est; id est,  motus animi concitatus ad penam prouocans inferendam. Sed ira longa indignatio est: furor repentina mentis accensio. Hec autem allegorice translatiuis uerbis edicta sunt. Ceterum Dominus nec ira confunditur, nec furore turbatur: sed in una eademque semper glorie sue tranquillitate consistit. Similiter et Moyses dicit: Sicut letatus est Dominus edificans uos, et crescere faciens, sic letabitur affiigens uos atque subuertens . Petit ergo ut ante iudicium, non in iudicio corripiatur: quia qui ibi arguitur, sine dubitatione damnatur. Et mente condendum est, quod dies iudicii pro timore magnitudinis sue ira et furor uocatur; sicut et in secundo psalmo dictum est: Tunc loquetur ad eos in ira sua,  et in furore suo conturbabit eos ; de quo et alius propheta dicit: Dies illa dies ire, dies tribulationis et angustie .

uers. 2. Miserere mei, Domine, quoniam infirmus sum. Infirmitatis confessio celestis Medici misericordiam mouet, a quo facile impetrantur remedia, cum ostenduntur uulnera manifesta. Non enim dixit: quoniam mereor, sed, quia iustitiam tuam sustinere non ualeo. O clementia magna Creatoris! a iudice percipimus quid rei dicere debeamus; docemur pietatem petere, ne nos iustitia possit absumere. Quis enim iam dubitet eum uerba sua audire posse: si tamen talis sit precantis animus, qualem ipse est iubere dignatus?

uers. 3. Sana me, Domine, quoniam conturbata sunt  omnia ossa mea. In deprecatione eadem perseuerat. Pio Medico dicitur, egritudinem tabidam usque ad interiora uenisse, ne different auxilium, cui imminere cognoscebat exitium. Ossa hic per allegoriam, fortitudinem mentis debemus aduertere, que cum deficit, uigor omnis elabitur, sicut et ossibus quassatis corpus minime continetur.

uers. 4. Et Anima mea turbata est ualde: et tu, Domine, usquequo? Ne corpus intelligeres, quod ossa nominauit, animam suam dixit esse turbatam. Bene autem ualde additum est, ne clemens auditor pateretur diutius differendum, si nimis eum non cognosceret fuisse turbatum. Usquequo subaudiendum, differs, qui usque ad finem preces supplicum non soles ullatenus obliuisci? Supplicatio quippe ista  magnis commendatur angustiis; ut recepta sanitas pretiosior possit agnosci. Et intuere, quia iustitiam Domini semper penitens iste refugit, et consuetudinem eius benignitatis exposcit.

uers. 5. Conuertere, et eripe animam meam; saluum me fac propter misericordiam tuam. Cum Deo dicitur, Conuertere, uindicte relaxatio postulatur, ut debitas ipsius iustitia de nobis non exigat ultiones. Siue more nostro dicitur Deo, 29 Conuertere, sicut auersi solent rogari: qui aut respicere nolunt, aut subuenire contemnunt. Eripe animam meam, ab imminenti scilicet supplicio, quod debetur errantibus. Auertit enim a nobis debitas penas, cum eas relaxauerit benigna remissio. Congrue uero, conuertere, in penitentis prece ponitur; quod satisfacientibus Dominus  pollicetur dicens: Conuertimini ad me, et ego conuertar ad uos . Saluum me fac propter misericordiam tuam. Quam pulcherrime ista supplicatio propriis ac proficuis sermonibus explicatur! Saluum se petit fieri, non secundum merita sua, sed propter diuinam misericordiam, in qua dum fixa spes ponitur, uenia facilius impetratur.

uers. 6. Quoniam non est in morte qui memor sit tui: in inferno autem quis confitebitur tibi? Mouere potest quare dicat, in morte, nullum esse memorem Dei, dum uicina possit amplius ira iudicis contremisci? Sed bene perfidos dicimus immemores Dei, de quibus et Isaias ait: Non enim qui in inferno sunt laudabunt te; neque qui mortui sunt benedicent te  . Nam cum dicit Apostolus: In nomine Iesu omne genu flectatur celestium, terrestrium et infernorum , hic de solis infidelibus ac pertinacibus debet accipi dictum, qui nullam fiduciam confessionis sue habere promerentur. Merito ergo hic sibi festinat dimitti: quia post lucis occasum, non restat nisi sola retributio meritorum. In inferno autem quis confitebitur tibi? Subaudiendum ad ueniam; sicut et Salomon de impiis dicit: Quia dicent inter se, penitentiam habentes, et pre angustia spiritus gementes , etc. Nam et diues qui Lazarum uidebat in requie constitutum, mala sua probatur esse confessus , sed non est ad uotum supplicationis auditus: quia in hoc mundo proprie confessio dicitur, ubi et uenia reperitur. Et  ut aliquam diuisionem in his uerbis intelligi debeamus, in morte significat transitum uite; in inferno uero custodiam locorum quam pro suis meritis anime sustinere noscuntur. In utroque tamen negatur absolute suscipienda confessio. Hactenus dictum est de principiis; nunc de narratione uideamus.

uers. 7. Laboraui in gemitu meo. Beneuolentia igitur in exordio diligentissime comparata, uenit ad narrationem actuum suorum, asserens penitentiam suam magnis cruciatibus fuisse completam: quia non tantum uerbis otiosis, sed afflictione probabili maxime uenialis efficitur penitudo. Gemitus itaque et iste dicitur, qui aut pondere nimio curuatis, aut uulnere sauciatis euenerit. Sed ille querendus est Christianis, qui cordis compunctione peragitur, cum  et malorum nostrorum reminiscimur, et future pene consideratione terremur. Gemitus enim dictus est geminatus luctus. Quem merito fideles appetunt, quoniam lugentes consolatur, penitentes emundat, diabolum fugat, Christo conciliat; amaritudo dulcis, lacryme felices, salutaris afflictio. De qua re beatus Ioannes duobus libris ita disseruit, ut merito apud Grecos aurei oris nomen acceperit.

Lauabo per singulas noctes lectum meum. Si hoc ad litteram uelis accipere, merito quidem lectum, quem noctibus polluerat, lacrymis abluebat. Sed occurrit impossibilitas, ut tanta fuisset copia lacrymarum, que non solum faciem, sed etiam lectum lauisse diceretur. Quapropter melius lectum, delectationem corporis intelligamus: in qua uelut in cubili nostro  marcente [mss. A., B., F., inardescente] uoluptate remittimur; quam potest homo lacrymis, quamuis paucis lauare, si eum contingat celesti inspiratione deflere. Lectus autem ab electis ac mollibus herbis dictus est: supra quas antiquitus quiescentium corpora remittebantur in somnum.

Lacrymis stratum meum rigabo. Rigare uberius aliquid significat quam lauare. Sed uideamus, cum superius lectum dixisset, quare iterum repetere uoluisset stratum? Stratum enim significat cumulum peccatorum; quod ideo lacrymis rigat, ut eodem saluberrimo imbre resoluto, homo in nouam messem uirtutis adolescat, fiatque ex peccatore iustus, ex lugente letus, ex egroto sanissimus. Nam si stratum collectionem  uestium uelis aduertere, ipsa impossibilitas occurrit que de lecti lauatione surrexit. Siue hoc per figuram hyperbolen potest accipi, per quam solent aliqua in magnitudinem exaggerationis extendi: sicut de nauigantibus in centesimo sexto psalmo dicturus est: Ascendunt usque ad celos, et descendunt usque ad abyssos . Et in quinquagesimo psalmo: Lauabis me, et super niuem dealbabor ; cum niue nichil possit esse candidius. Et in Deuteronomio Moyses Iesu Naue precepit: Liber hic legis non recedat de manu tua: et meditaberis in eo diebus ac noctibus, ut scias ingredi uiam tuam . Simili modo et alter penitens in centesimo primo psalmo dicturus est: Cinerem sicut panem manducabam, et potum meum cum fletu temperabam , et  his similia.

uers. 8. Turbatus est pre ira oculus meus. Cum superius et gemuisse se asserat, et plorasse confirmet, ineptum est ut subito indignatione propria putetur esse confusus: sed propter iram Domini, oculum cordis sui profitetur esse turbatum. Quid enim formidolosius quam illum irasci, qui si non misereatur exstinguit? Oculus enim dictus est, quasi ocior lux, quod cito intentata respiciat: siue quod palpebris occulentibus probatur occultus.

Inueteraui inter omnes inimicos meos. Inueteraui, id est, in ueteris hominis Ade antiquitate permansi, qui ad differentiam noui hominis, id est, Christi, uetustus merito nuncupatur. Inter omnes inimicos meos: siue inter spiritus diabolicos, siue inter nostra peccata.  Ipsa sunt enim ueraciter aduersa, que animas in tartarum deducunt, et adhuc feraliter blandiuntur. Completa est promissa narratio: est enim, sicut precipitur, breuis et lucida, idonea quoque ad iracundiam iudicis temperandam. Nunc de saluberrima correctione dicendum est.

uers. 9. Discedite a me, omnes qui operamini iniquitatem, quoniam exaudiuit Dominus uocem fletus mei. Enumeratis afflictionibus, emendationis ingreditur partem; ut qui malorum collegio peccauerat, fugatis a se talibus, mandatis Domini deuotissimus appareret. Quod argumentum ab attributis personarum tractum, dicitur a uictu. Eo quippe modo se probat ad plenam correctionem uenisse, quo se uoluit a malorum societate diuidere. Nam uide quid sequitur.

 uers. 10. Exaudiuit Dominus deprecationem meam, Dominus orationem meam assumpsit. Deprecatio est cum pietate frequens oratio, et sola est que 30 nimia decet, et importuna conciliat. Assumpsit, suscepit uult intelligi, tanquam aliquid manibus acceptum. Et intuere magnum exsultationis arcanum; ut orationem suam et auribus dicat auditam, et quasi oblationem aliquam fuisse susceptam. Sic enim facere letantes solent, ut diuersis modis eadem repetant, unde magno impetu gratulationis exsultant. Nec uacat, quod in uno munere tertio sibi dicit Dominum prestitisse; scilicet ut supplicationibus suis sanctam Trinitatem adfuisse monstraret.

uers. 11. Erubescant et conturbentur omnes inimici  mei: auertantur retrorsum, et erubescant ualde uelociter. Tribus partibus decursis, uenit ad ultimam conclusionem. Conclusio est enim exitus et determinatio totius orationis: ubi iam, ut exauditum decebat, letus exsultat. Quoniam ista quedam formula penitentium est, ut inchent a lacrymis, et desinant in letitia; quetenus tali exemplo possit agnosci uerum esse quod legitur: Qui seminant in lacrymis, in gaudio metent . Et intuere quod sancta conscientia penitentis, a peccatis suis facta libera, ecclesiasticis regulis obsecundans, mox pro inimicis suis, ut conuertantur, exorat; ut, sicut ille suscepit ueniam, ita et inimicos eius carnales ad Domini gratiam redire contingat. Nam cum dicit: Erubescant, uult eos tanta compunctione illuminari, ut pro his  que agebant, ipsi potius erubescant, et intelligant perniciosos actus, quos pridem sibi putabant esse proficuos. Conturbentur autem dictum est, timore futuri iudicii, et Scripturarum predicatione terribili: ne in illas penas miserrimi hominum cadant, quas peccatoribus lex diuina pronuntiat esse uenturas. Cum dicit, mei, relaxauit odium cui multitudo fuerat donata culparum. Sequitur: Auertantur retrorsum, ut non permittantur ire quo tendunt; sed cum redeunt, ab inferni fouea liberentur. Hoc enim et Petro dictum est humana cogitanti: Redi retro, Satanas ; scilicet ne sapias illa que sapis. Malus enim, cum retrorsum redit, emendatur; cum iustus, offendit. Sed quoniam hic de peccatoribus agebatur, bene illis optata est uotiua conuersio. Et  ne eos diutius iudicaret forsitan differendos, addidit: Et erubescant ualde uelociter. O desiderium sancte mentis eximium! Quis enim in causa sua amplius petere potuit quam iste qui pro inimicis suis acerrimis postulauit? Talium itaque Dominus miseretur, qui misericordie momenta non negligunt; sicut in Euangelio scriptum est: Beati misericordes, quoniam ipsi misericordiam consequenter .



Conclusio psalmi.

Licet in omnibus psalmis intelligentie studium adhibere debeamus, quoniam inde uite nostre maxima subsidia conquiruntur, tamen penitentium estimo magnopere perscrutandos, qui humano generi uelut competens medicina prestantur. Inde enim animarum saluberrima lauacra suscipimus,  inde peccatis mortui reuiuiscimus, inde lugentes ad eterna gaudia peruenimus. Est enim quoddam iudiciale genus, in quo reus conspectibus iudicis presentatus assistit, peccatum suum lacrymis diluens, et confitendo dissoluens, summum genus defensionis afferens, quo se ipse condemnat. Hic non est accusator extraneus, sed ipse impugnator est suus. Meretur ueniam quia se non excusat a culpa; nec potest taliter agi sub tali iudice, cui peccata nullus preualet abnegare. Hic coniectura cessat: hic finis non queritur: hic cetere qualitatis species desunt, quoniam omnia lucida ueritate panduntur. Sola est ergo necessaria que dicitur concessio, cum reus non id quod factum est defendit, sed ut ignoscatur expostulat.  O inestimabilis pietas Creatoris! Reus pro se sententiam dici fecit: quoniam ipse se uehementius accusauit. Sed nequaquam quilibet callidus oratorum hec a iudice obtinere potuit, que iste simplicitate plenus a Domini pietate promeruit. Nec uacat quod in calculo senario, quem in disciplina numerorum constat esse perfectum, personam penitentis aptauit. Ipso enim die hominem creauit: ipsa etiam etate Christus Dominus ad liberandum eum, in hunc mundum uenire dignatus est: sexto etiam die crucifigi pro hominum salute decreuit; ut hec supputatio et hominis initium, et absolutionem peccatorum aptissime continere uideatur. Nam de penitentie utilitate et uirtute atque gratia, beatus Augustinus inter copiosos libros, de hac re, ubi locum reperit, negligendum esse non credidit; tamen uno uolumine  mirabiliter et breuiter solita uiuacitate tractauit.



EXPOSITIO IN PSALMUM uII.



Psalmus Dauid, quem contauit Domino pro uerbis Chusi filii Iemini.

Quamuis hec causa in secundo libro Regum  latius indicetur, propter explanationem tamen tituli breuiter exponenda cognoscitur. Cum Dauid a filio suo Abessalom crudeli bello premeretur, amicum suum Chusi fecit pro dignoscendo consilio ad eius castra migrare: ut quidquid aduersus eum ageretur, sibimet secretius indicaret. Nam et ipsum nomen predictam indicat causam. Chusi enim, Patre Augustino docente , interpretatur  silentium: quod reuera fidelis eius exercuit, quando illi secretius profutura mandauit. Filius autem Iemini, filius dextere interpretatur. Quod bene ad ipsum refertur, quia saluti eius necessaria proditione consuluit. Sic Dominus noster in medio Iudeorum silentium misit, cum mysteria sancte incarnationis assumpsit. Perfidis enim tanquam silentium fuit, quod fidelibus probatur esse predicatum. Hunc ergo psalmum ad similitudinem Chusi de futuro mysterio Domini propheta cantauit, quia sicut Dauid filii sui Abessalom a se geniti et educati iniustam persecutionem pertulit, ita Dominus liberati a se populi atque nutriti, furorem detestabilis presumptionis sustinuit. Scire autem debemus hunc primum esse psalmum eorum, in quibus per actus Dauid significantur  Domini futura mysteria. Subsequuntur enim huiuscemodi uicesimus sextus, tricesimus tertius, et centesimus quadragesimus tertius, quibus conuenit schema quod dicitur allegoria, id est inuersio, aliud dicens, aliud significans.



31 Diuisio psalmi.

Causam suam propheta trahens in futurum mysterium Domini Saluatoris, cui etiam nomen ipsum Dauid mysticis interpretationibus congruenter ascribitur: in prima diuisione ex sua persona Dominum deprecatur ut ab omnibus persecutoribus eius uirtute liberetur. Persona uero hominis est substantia rationalis, indiuidua, suis proprietatibus a consubstantialibus  ceteris segregata. Secunda sectione idem propheta rogat, ut resurrectionis eius gloria manifestata subueniat. Tertia ipsum introducit loquentem per id quod factus est humilis; ut secundum iustitiam suam ueritatemque iudicetur: malos ultione deterrens, bonis gratuita premia compromittens. In quarta parte iterum propheta reloquitur, commonens Iudeos, ut metu futuri iudicii a proposita iniquitate discedant: ne possint sustinere meritas ultiones. Hoc nunc conuenit sollicita mente perquiri, ut uirtutem psalmi diuino munere introspicere mereamur.



Expositio psalmi.

uers. 1. Domine Deus meus, in te speraui, libera  me ab omnibus persequentibus me et eripe me. Quamuis propheta, Abessalom filii sui causa uideatur esse proposita, de uniuersis tamen inimicis se supplicat debere liberari, ab spiritualibus maxime nequitiis, quas conuenit studiosissime precaueri: quia carnales hostes corpus impetunt, spirituales uero animas necare contendunt. Libera a peccato, eripe a diabolo. Ab ipsius enim potestate tollimur, quando misericordia Domini delictorum sordibus expiamur. Sed cur debeat a persequentibus erui, premissa ratione demonstrat: quoniam se in ipso sperasse confirmat.

uers. 2. Nequando rapiat ut leo animam meam, dum non est qui redimat, neque qui saluum faciat. Leoni confertur diabolus, leoni frequenter comparatur  et Christus: ille quod ad interitum rapiat, iste quod eripiat ad salutem. Pulchre uero propria uerba suis auctoribus dedit: Dominum rogat ut eripiat, ne leo rapiat. Subiunxit: Dum non est qui redimat, neque qui saluum faciat; id est, cum tu a subueniendo cessaueris, illo enim tempore preualet diabolus rapere, cum nobis peccatis nostris obstantibus Creator distulerit subuenire. Ipse enim fideles redimit, qui suum Filium pro humano genere inestimabile pretium dedit. Nec ab alio potest salus uenire, nisi a salutis auctore. Sic Dominum Christum per hec relucentia uerba declarauit.

uers. 3. Domine Deus meus, si feci istud, si est iniquitas in manibus meis. Hic quidem dicit: Si feci istud: sed inferius quid sit, istud, exponit cum ait:  Si est iniquitas in manibus meis. Que figura dicitur epexegesis, id est explanatio dicti superioris. Sed hoc non debet generaliter intelligi: quia non est in homine aliquam iniquitatem in suis manibus non habere. Sed istud ad persecutionem Abessalom dicitur filii, a quo propheta iniuste uidebatur affligi. Nam quemadmodum uel inimicum tractauerit, Regum textus ostendit ; ut tempore quo contra eum exercitum destinabat, ducibus suis preceperit ut maxime Abessalom saluti prospicere debuissent; quem etiam mortuum grauissimo dolore defleuit. Merito ergo dicit iniquitatem in hac causa duntaxat in suis manibus non fuisse, cum sibi eum etiam superstitem relinquere uoluisset.

 uers. 4. Si reddidi retribuentibus mihi mala, decidam merito ab inimicis meis inanis. Secundum caput est antefate patientie: quia de persequentibus se noluit uindicare. Nam et Saulem summa pietate tractauit, ut traditum sibi sepius in mortem, ille remiserit ad salutem. Quod idem lectio antefata testatur. Retribuebant enim Saul atque Abessalom malum, qui ab ipso prius acceperant pietatis officium. Nemo enim retribuit, nisi qui aliquid ante percepit. Sed iste uir Deo plenus, et patientie uirtute firmissimus, perfecte beneuolentie se conditione constringit, ut si malum pro malo reddidit, decidat ab inimicis suis inanis; id est, fructu mansuetudinis magne uacuatus; nec de hoc certamine referat, quod Dominus illi applicet ad coronam. Que si altius intendas, dominice  passionis declarantur indicia, cum perfidus Iudeus mala retribuit, quamuis ineffabilia bona a suo iugiter auctore perceperit.

uers. 5. Persequatur inimicus animam meam, et comprehendat eam, et conculcet in terra uitam meam, et gloriam meam in puluerem deducat. Inimicum diabolum dicit, qui animas quas comprehendit conterit. Superior enim factus dat interitum, non salutem. Sic enim de animabus efficit, quas crudelissimus uincit, ut actus earum terrena faciat contagione maculari. Quapropter congruus est positus ordo uerborum: prius enim fuit ut comprehenderet, postea ut conculcaret. Et gloriam meam in puluerem deducat; id est suscepti hominis honorem, qui ad imaginem et similitudinem Dei constat effectus. Deducat in illum  puluerem quem proiicit uentus a facie terre. Ita dum sibi conditionem ponit, peccantium ruinam mirabili narratione descripsit. His igitur superioribus tribus uersibus explanatis, dicendum nobis est quemadmodum in eis hypothetici syllogismi secundus modus appareat, qui hoc modo fieri posse dignoscitur. Hypotheticus autem, id est conditionalis syllogismus est, qui ex conditionali, aut conditionalibus propositionibus accipiens assumptionem, colligit conclusionem. Cuius propositio talis est, quantum ad istam pertinet dictionem: Domine Deus meus, si feci istud; si est iniquitas in manibus meis; si reddidi retribuentibus mihi mala, decidam merito ab inimicis meis inanis: persequatur inimicus animam meam, et comprehendat eam, et conculcet in terra uitam  meam, et gloriam meam in puluerem deducat. Istius autem propositionis secundum regulas dialecticorum reciprocatio talis est: si non decidam merito ab inimicis meis inanis; si non persequatur inimicus animam meam, et comprehendat eam; si non conculcet in terra uitam meam; si non gloriam meam in puluerem deducat; Domine Deus meus, non feci istud; non est iniquitas in manibus meis; non reddidi retribuentibus mihi mala. Cuius reciprocationis fit talis assumptio: attamen non decidam merito ab inimicis meis inanis; attamen non persequetur inimicus animam meam, 32 et comprehendet eam; non conculcabit in terra uitam meam; non gloriam meam in puluerem deducet. Hanc uero assumptionem  sequitur ista conclusio. Igitur, Domine Deus meus, non feci istud: non est iniquitas in manibus meis; non reddidi retribuentibus mihi mala. Hec nos summatim atque simpliciter causa breuitatis attigimus. Si quis autem, siue de schematibus, siue de modis syllogismorum, siue quid sint simplices, siue compositi plenissime nosse desiderat, Aristotelem in Grecis, uictorinum autem Marium lectitet in Latinis, et facile sibi quisque talia confirmat, que nunc difficilia fortasse diiudicat.

uers. 6. Exsurge, Domine, in ira tua, et exaltare in finibus inimicorum tuorum. Exsurge, Domine Deus meus, in precepto quod mandasti. uenit ad secundam diuisionem, in qua transitum facit ad illam similitudinem quam fecerat Domini Saluatoris. Sed tribus  gradibus ascendit ista petitio. Primus est, ut in ira, id est in uindicta consurgat; sed non ad iram prouocat Deum, quem sciebat esse mitissimum; maxime cum superius de se dixerit: Si reddidi retribuentibus mihi mala: sed humanis et translatitiis uerbis talia referuntur. uerum hec uindicta que dicitur ira, in diabolum potius debet aduerti, qui toties punitur quoties ab eo peccator subiugatus eripitur. Exaltare in finibus inimicorum, id est in possessione diaboli magnificare, quam in peccatoribus tenet. In ipsis enim exaltatur Dominus, quando a conuertentibus confessio laudis offertur. Secundus gradus est: Exsurge, Domine Deus meus, in precepto quod mandasti: ipsum est enim quod superius dixit, in ira, ut cognoscas uindictam esse potius, non furorem. Mandauit  enim Dominus in precepto, quando in Euangelio dixit discipulis suis: Tertia die resurgam, et precedam uos in Galileam . Hec dum facta sunt, exaltatus est in toto orbe terrarum, quem potestas diaboli possidebat; et uindicauit in eum, quando ab eo abstulit quod tenebat. Et intuere quia more prophetie futura pro preteritis dicit: In precepto quod mandasti, utique quod adhuc mandaturus erat; ut est illud uicesimi primi psalmi: Foderunt manus meas et pedes meos, dinumerauerunt omnia ossa mea , etc.

uers. 7. Et synagoga populorum circumdabit te: et propter hanc in altum regredere. Superius petiit ut ueniret, nunc autem quid in aduentu eius emergere possit, ostendit; ac si diceret: Tu quidem uenturus  es ad liberandum, sed populi Iudeorum insanis te mentibus persequentur. Synagoga hic collectionem significat improborum, non religiosarum mentium cetum. Nam si in eum credidisset uniuersa Iudeorum plebs, deuotis mentibus utique suscepisset. Et propter hanc in altum regredere. Propter hanc, id est synagogam, que tamen fuit obstinatis moribus indeuota: in qua habitare non potuit, dum se ab eius infidelitate subduxit. In altum regredere: propter illud Euangelii: Nemo ascendit in celum, nisi qui de celo descendit . Regredi enim est, unde ueneris iterata uia reuerti. Nam de hac Ascensione gloriosa, in alio psalmo dicturus est: Et ascendit super cherubim et uolauit, uolauit super pennas uentorum:  et posuit tenebras latibulum suum .

uers. 8. Domine, iudica populos. Iudica me, Domine, secundum iustitiam meam, et secundum innocentiam manuum mearum super me. uenit ad tertiam partem, ubi iam Dominus loquitur Christus, ex ea dispensatione qua passus est. Nam cum dicit: Domine, iudica populos, omnipotentis Patris maiestas ostenditur. Cum uero ponitur: Iudica me, Domine, secundum iustitiam meam, et secundum innocentiam manuum mearum super me, humilitas humanitatis exprimitur, que de sancte Marie uirginali utero assumpta esse monstratur. Sic in uno uersu tam ingentium rerum secreta conclusa sunt. Et respice quemadmodum totius ueritatis ordo seruetur. Prius  enim propheta innocentiam manuum suarum in una dixerat causa: nunc autem a persona Domini Saluatoris generaliter pronuntiatur, quoniam constat eum peccatum nullatenus habuisse. Merito siquidem petit secundum iustitiam suam se debere iudicari, qui diuinitatis sue perfectissimus doctor precepta compleuit: qui malum pro malo non reddidit; qui propter aliorum delicta crucem sanctus [ed., sanctam] ascendit: qui pro persecutoribus inestimabili gratia pietatis orauit; et cetera, que uerissimus Euangelii textus eloquitur. Sed cum innocentia cordi specialiter applicetur, hic dictum est, Secundum innocentiam manuum mearum. Quod genus locutionis Scripturarum diuinarum proprium esse cognoscitur, significantias mutare uerborum; sicut in decimo psalmo dicturus est: Palpebre eius interrogant filios hominum  , cum palpebrarum non sit interrogare, sed lingue.

uers. 9. Consumetur nequitia peccatorum, et dirige iustum. Petit accelerari mortis aduentum, ut cito suus clarificetur ascensus. Completa est enim nequitia peccatorum, quando crucifixus est Dominus. Nihil enim potuerunt ultra facere, quamuis crudeliter insanissent. Quod uerbum et ipse positus in cruce dixit: Consummatum est . Directus est autem iustus, quando resurrexit a mortuis, et ad celorum regna conscendit. Sic pietatis studio uidetur expeti, per quod uita omnium probatur impleri.

uers. 10. Scrutans corda et renes Deus iustus. Hec propria uirtus est Dei, et corda nostra discutere, et  animi nostri uigorem potentie sue luce penetrare. Nam licet nobis multo celsiores sint potestates celorum, nulli tamen creaturarum datum est cogitationum nostrarum plenissime secreta cognoscere. Agnoscit autem perfecte in nobis solus ipse qui iudicat; propter quod dictum estimo: Tu quis es qui iudicas seruum alienum ? id est, qui cogitationes eius non intelligis. Nam nec nos ipsi nobis sic manifesti esse possumus, quemadmodum diuinis conspectibus apparemus: cum de homine legatur, Peccata quis intelligit ? Consideremus etiam corda ad cogitationes posita: renes ad animi constantissimum uigorem, siue ad corporeas delectationes.

 uers. 11. Adiutorium meum a Domino, qui saluos facit rectos corde. Incarnatio illa que propter nos suscepta est, ad nos loquitur animandos. Nam licet istud de se dicere uideatur per id quod subiectus est Patri, spem tamen in se credentibus inestimabili pietate largitur. Nam cum una eademque Dei hominisque persona sit, suum humanitas dicit adiutorium potentiam uerbi, quod rectis corde et ueniam tribuit et salutem. Intuere etiam quod in parte superiori propheta 33 se petiit liberari: hic autem adiutorium Domini sibi Christus ipse promittit, qui dicit in Euangelio: Omnia que Pater habet mea sunt, et mea Patris sunt . Ille enim petit ut famulus: iste promittit sibi ut Dominus.

uers. 12. Deus iudex iustus fortis et longanimis:  nunquid irascetur per singulos dies? uentum est ad quartam nichilominus sectionem, in qua propheta ex sua persona laudem concinens Patri, et uehementer Iudeos terrificat obstinatos, et spem eis, qui ad eum redire cupiunt, pollicetur. Iustus dicitur Deus, quia tribuit unicuique in fine quod gesserit. Fortis, quia nullus potest resistere uoluntati eius. Longanimis, ut hodieque ad penitentiam exspectet, quos perdere pro scelerum suorum qualitate potuisset. Nunquid irascetur? Sub admiratione pronuntiandum est, quia imputatio ista negatiua est. Irasci autem more iudicum dicitur, qui quando uindicare delicta cupiunt in sententiam seuera indignatione consurgunt. Sed istud in Diuinitate non conuenit, quia ubi est feruida uindicta, non est temperata iustitia. Per  singulos dies; id est, cunctis momentis, quemadmodum et peccatum omne committitur. Nam ubi esset gloriosa patientia, si pena mox sequeretur offensam?

uers. 13. Nisi conuertamini, gladium suum uibrabit: arcum suum tetendit et parauit illum. Contumaces terret Iudeos qui, Domini lege contempta, idolorum culturis nefandissimis seruiebant. Ipsis enim dicitur: Nisi conuertamini, gladium suum uibrabit; id est, unicum Filium suum sub lucente claritate missurus est. uibrare enim illud dicimus, quod modo lumen, modo umbras tremulas probatur ostendere. Hoc constat incarnatione Christi Domini prouenisse: quando perfidis tenebras, fidelibus autem lumen sue Deitatis ostendit. Gladium uero uerbum et Apostolus dicit,  cum ait: Et gladium spiritus quod est uerbum Dei . Arcum itaque scripturam Noui et ueteris Testamenti congruenter accipimus, qui duobus quodammodo curuatis flexibus deuotorum colla complectitur. Hic fidelibus suaue iugum ostenditur: contumacibus autem arma terribilia declarantur. Tetendit adiectum est: ne eius patientia remissa putaretur. Ad postremum posuit: parauit illum, ut mos ipse sagittantium plenissime uideretur expressus, qui postquam tetenderint arcum contra signum, manum collocant in sagittandi opere brachia preparantes. Sed uideamus, arcus iste preparatus quas sagittas emiserit.

uers. 14. Et in ipso parauit uasa mortis: sagittas  suas ardentibus effecit. Hic distributio diuine maiestatis [ed., legis] ostenditur: quia per arcum, id est, per uetus et Nouum Testamentum, sicut iam dictum est, et effectus mortis uenit, et sagittis ipsius uita prestatur. Egresse sunt autem de isto arcu tanquam sagitte, id est, apostoli, qui ardentibus, hoc est, desiderantibus animis, in modum sagittarum precepta salutaria transmiserunt, unde et impii sauciarentur, et fidelibus efficax cura proueniret. Effecit autem significat operatus est; quod uerbum Pater Hieronymus etiam in auctoritate seminauit.

uers. 15. Ecce parturiit iniustitiam, concepit dolorem, et peperit iniquitatem. Subtiliter inquiramus uerba que dicta sunt. Parturiuit iniustitiam plebs Iudaica, cum uideret Dominum pro salute humana  miracula facientem, et de eius potius exitio cogitauit. Concepit dolorem, quando eos diuersis parabolis increpabat, ut a sua illos peruersitate conuerteret. Peperit iniquitatem, quando dixit: Crucifige, crucifige . Et merito posuit, peperit, id est, quasi filios nequissimos edidit. Omnis enim fructus similis probatur auctori, sicut alibi dictum est: Ex fructibus eorum cognoscetis eos . Sed cum prius sit concipere, et postea parturire, merito anteriori loco parturire posuit, ut ista nequitia non ex alieno malo concepta, sed fuisse propria monstraretur.

uers. 16. Lacum aperuit et effodit eum, et incidit in foueam quam fecit. Lacus dicitur cuius fundus latet, dum in unam foueam circumdatus includitur. Hic  plano tergo intuentium oculis falsa tranquillitate blanditur: sed quantum sit profundus absconditur. Talis ergo et iste fuit lacus iniquitatis, quem Iude prauitas excauauit: aperuit, quia primus nequiter inchoauit: effodit, dum eum in sua damnatione perfecit: incidit in foueam quam fecit, in mortis scilicet lacum. Quod uerbum et ad lacum et ad sepulcrum potest aptissime conuenire, sicut Salomon dicit: Qui parat foueam alteri, ipse in eam incidet . A se enim inchoat tractatus malus; et antequam ledat alterum, sibi prius operatur exitium.

uers. 17. Conuertetur dolor eius in caput [ms. G. et ed., in capite] eius: et in uerticem eius iniquitas eius descendet. Hic caput nostram animam debemus accipere, qua parte sumus sine dubio celsiores. Huic subiecta  sunt peccata, quando refrenantur obnoxia. Quod si delictis contingat animam uinci, supra eam necesse est emineant, que multitudine prauitatis exundant. uertex quoque dictus est, quod dextra leuaque uertat capillos, qui significat capitis summitatem. Quam rationem esse non immerito dixerimus, quia contemplatiue anime culmen excelsum est; unde etiam gloriosi Creatoris portat imaginem. Hec si peccatis obruentibus inclinetur, necesse est ut in uerticem, id est, supra rationem descendat, quod augmento iniquitatis excreuit. Nam et ipsum uerbum si consideremus, quam magnorum secretorum significans inuenitur! Primum est quia iniquitas, dum ex alto precipitata descendit, uiolenter percutit. Deinde  potenter quomodo impii torqueantur exponit; nam cum supra eos propria peccata descenderint, suis malis, suisque sceleribus in penas debitas destinantur. Dolor enim dictus est, quasi domabilis [mss. A, B., F., dominabilis] horror.

uers. 18. Confitebor Domino secundum iustitiam eius, et psallam nomini Domini altissimi. Expositis uirtutibus Patris, quibus Iudaicum populum miraculorum significatione terruerat, in summam colligens illa que dixit, alacri mente profitetur se Domino confiteri. Confiteri autem duobus modis dicimus: unus est quando peccata nostra humili satisfactione damnamus; ut est illud prophete Danielis: Confitebor peccata mea, et peccata populi mei . Secundus, unde nunc sermo est, cum laudes Domini  magna exsultatione celebrantur, sicut in Euangelio legitur: Confiteor tibi, Pater, Domine celi et terre: qui abscondisti hec a sapientibus et prudentibus, et reuelasti ea paruulis . Non enim ibi quidquam de peccato 34 dicitur, sed sola gratie momenta referuntur. Ita hec confessio preconialis accipienda est, que gaudenti animo Domini uirtutibus exhibetur. Secundum iustitiam eius: quoniam et superbos facit sua crimina sustinere, et humiles dignatur absoluere. Psallere uero est et operibus Domini mandata peragere, et hymnos uoce etiam et corde cantare; quod se promittit propheta esse facturum, quia hoc reuera Domino cognoscebat acceptum.



Conclusio psalmi.

 Magnifica nobis plsami huius, si studiose consideremus, sacramenta patuerunt. Prima parte fructuosam patientiam docet, que perfectos probatur efficere Christianos. Patientia est enim religiosi uiri laborum ac dolorum omnium, spe futurarum rerum et amore Domini, grata tolerantia. Secunda parte salutem rectis corde ipse Dominus pollicetur. Tertia terrentur impii, ne in illo iudicio damnentur errantes. O pietas optimi reuera Creatoris! qui non uis derelinquere quos nosti ad tuum iudicium conuenire; et immense pietatis arcano, dum confitentibus parcis, tibi reos ipse subducis. Quis enim iustitiam euaderet tuam, nisi premissa pietas subueniret? Septenarius quoque numerus admonet nos de illa requie eterna cogitare, ad quam nos spem presens psalmus  extendit; ut merito tali numero receptus, iucunda exsultatione cantetur. Dubium quippe non est, quod peractis sex diebus qui ad actiuam pertinent partem, septimus repausationi deputetur, qui contemplationi theologice noscitur adherere.



EXPOSITIO IN PSALMUM uIII.



In finem pro torcularibus psalmus Dauid.

In finem, significare Dominum Saluatorem, quarti tituli expositione iam notum est. Torcular uero est, ubi multis ponderibus presse uue durissimis gigartis comminutis, follibusque uacuatis, dulcissima uina profundunt. Quod Ecclesie uidetur aptissime conuenire, quando de obstinatis moribus, tumidaque superbia,  pressura penitentie, suaues lacryme salutariter exprimuntur. Talis illi etiam similitudo et in areis datur, ubi sub assidua tritura palee sequestrantur a tritico. Quapropter conuenit ut hunc psalmum ex persona prisce Ecclesie intelligamus esse prolatum: in qua reuera et torcular est quidem corporum, sed fructus salutaris animarum. Nam si uetus et Nouum recte dicitur Testamentum, cum tamen unius lex esse doceatur, cur asserere dubitemus antiquam et nouam Ecclesiam unam esse Domini Christi sponsam pretioso sanguine conquisitam?



Diuisio psalmi.

Ecclesia uetus, que nobis per torcularia pulcherrime declarata est, primo ingressu laudes Christi Domini leta decantat: maiestatem eius predicans, et operationes  excelsas. Secundo apertius uenit ad hominis naturam, quam de conditione prauissima, que Adam fuerat peccante uitiata, ad magnarum rerum dicit creuisse fastigia. Sic Dominus Christus ex duabus et in duabus naturis inconfusis atque distinctis, una persona salutariter et indubitanter agnoscitur. Mente quoque condendum est, quod hic psalmus a Christo Domino naturam humanitatis assumptam tanta laude concelebrat, ut eam supra omnem creaturam clarissime testetur euectam; sicut et Apostolus ait: Cui enim dixit angelorum: Sede a dextris meis, donec ponam inimicos tuos scabellum pedum tuorum ? Et alibi: Qui cum in forma Dei esset, non rapinam arbitratus est esse se equalem Deo : et paulo post: Propter quod et  Deus illum exaltauit, et donauit illi nomen quod est super omne nomen, etc.



Expositio psalmi.

uers. 1. Domine, Dominus noster, quam admirabile est nomen tuum in uniuersa terra! Cum sit, Domine, casus uocatiuus, contra usum illi Dominus qui est nominatiuus, uidetur adiunctus. Que figura dicitur syllepsis, quoties casus discrepantes in unam significantiam congregamus. ueraciter itaque gaudet, que dicit, noster. Necesse est enim ut huius bonis exsultare debeamus, cuius nos esse profitemur. Sed cum dixit, quam, non potest explicare quod sentit. Quis enim aut creaturas terrenarum rerum, aut maris ambitum, aut inanis huius eris diffusionem, aut ornatum  rerum celestium sufficienter possit agnoscere, que Dominus incomprehensibili sapientie sue uirtute disposuit? Hec omnia Ecclesia considerans, herens ac detenta in earum rerum explicatione proclamat: Quam admirabile est nomen tuum, etc. In uniuersa uero terra, quia totum per mundum eius religio sancta dilatatur; nec erit aliqua patria, ubi catholica non letetur Ecclesia. Quapropter desinant Iudei uel Donatiste sibi specialiter uindicare quod ad uniuersitatem magis peruenisse cognoscunt.

uers. 2. Quoniam eleuata est magnificentia tua super celos. Superiore uersu perquiri fecit, quod hic competenter exposuit. Magnificentia est enim Domini incarnationis arcanum; inter cuius diuersa miracula  hoc nobis super omnia cognoscitur esse collatum, quod Deus dignatus est homo fieri, et crucem pro omnium salute sustinuit. Ista ergo magnificentia super celos omnesque creaturas eleuata est: quando Dominus Christus resurgens a mortuis, sedet ad dexteram Patris, sicut et alius psalmus dicit: Exaltare super celos, Deus, et super omnem terram gloria tua .

uers. 3. Ex ore infantium et lactentium perfecisti laudem. Hec prophetia in Euangelio, ore Domini docetur exposita; cum a Iudeis prohiberentur infantes ne laudes Domini personarent, putantibus aliquid pueriliter fieri, quod a tali etate uidebatur assumi. Tunc ille respondit: Num legistis, ex ore infantium et lactentium perfecisti laudem ?  Sed ne illos lactentes intelligas, qui adhuc materno ubere nutriuntur, ut laudes Domini minime cantare potuissent, etiam prouectos etate monet apostolus Petrus dicens: Tanquam modo geniti infantes, rationabile, 35 et sine dolo lac concupiscite, ut in eo crescatis in salutem . Unde infantes et lactentes illi intelligendi sunt, qui propter rudimenta et infantiam fidei escam non capiunt fortiorem, sed doctrina teneriori nutriuntur. Ut iste sit sensus: non solum a perfectis, qui te omnino intelligunt, es laudabilis, sed etiam ab incipientium et paruulorum ore predicaris.

uers. 4. Propter inimicos tuos: ut destruas inimicum et defensorem. Propter inimicos, paganos designat et blasphemos, ne dicerent sacrilegi, ideo  docti laudant Deum, quia librorum meditationibus imbuuntur. Professus est et infantes predicare, qui uenire ad Dominum fidei nouitate ceperunt; ut hec sapientia diuinitus magis tradita, quam humano labore uideatur esse collecta. Inimicum uero et defensorem, Iudeum perfidum specialiter dicit, qui dum Deum Patrem se putat defendere, Filio existit inimicus. Ita factum est ut Dei quasi defensor apertissimus, Deo probaretur aduersus; quia Patrem non ueneratur, nisi qui honorat et Filium; sicut ipse in Euangelio dicit: Qui non honorificat Filium, non honorificat Patrem, qui misit eum . Hoc et ad omnes hereticos competenter aptatur, qui dum se putant Scripturas mala interpretatione defendere, inimico animo sanctis probantur dogmatibus  obuiare.

uers. 5. Quoniam uidebo celos opera digitorum tuorum; lunam et stellas, quas tu fundasti. Merito istud de futuro gloriosa dicit Ecclesia, que ante aduentum Domini erat adhuc in patriarchis et in sanctis hominibus constituta. Ait enim, uidebo celos, id est libros euangelicos, qui celi merito dicuntur, quoniam continent Dominum Saluatorem, qui dixit: Celum mihi sedes est; terra autem scabellum pedum meorum . Sed qui sint isti celi, breuiter definiuit opera digitorum tuorum; nam cum legatur in Exodo , digito Domini legem fuisse conscriptam, quem multi Spiritum sanctum accipere uoluerunt, hic ideo positum estimo, digitorum,  ut libros diuinos cooperatione sancte Trinitatis perfectos euidenter ostenderet; sicut et alibi legitur: Appendit tribus digitis molem terre . Quod simili sacramento recipiendum est. Digitus enim Dei dicitur diuine operationis effectus, quod potest Patri et Filio, et Spiritui sancto, id est uni Deo aptissime conuenire. Sequitur: Lunam et stellas quas tu fundasti. Augmenta et imminutiones suas, quas patitur luna, se uisuram dicit Ecclesia: ut modo crescat fide multorum, modo martyrum fine aliquibus imminuta uideatur. Que similitudines propter opiniones hominum frequenter dantur Ecclesie. Ceterum illa afflictionibus crescit, et contritionibus semper augetur. Luna enim multis rebus a se discrepantibus comparatur: modo omni Ecclesie, ut est illud: Donec  extollatur luna ; modo membro eius lucidissimo, ut est hic; modo stulto, ut ait Salomon: Stultus ut luna mutatur . Subiunxit quoque stellas, iustos homines et religiosos, de quibus scriptum est: Sicut stella ab stella differt in claritate, ita et resurrectio mortuorum . Addidit: quas tu fundasti, ut cognosceremus omnia in predestinationis eius fundata iudicio. Siue hoc ad deitatem uerbi pertinet exprimendam, ut in illa conditione rerum omnia fecisse crederetur. In his enim tribus uidetur uniuersa complexus, sicut est illud: In principio fecit Deus celum et terram . Ubi cum duas res posuerit, cuncta complexus est, mirabili ordine predicanda disponens; ut, quia erat post de sancta incarnatione  locuturus, prius eius deitatem et omnipotentiam ostendere debuisset.

uers. 6. Quid est homo quod memor es eius, aut filius hominis quoniam uisitas eum? uenit ad ingressum secundum, ubi uno uersu per duas interrogationes et responsiones homo et exiguus et potentissimus [ed., potissimus] approbatur. Que figura dicitur peusis, latine autem percunctatio: ubi et interrogatio fit, et responsio parata subsequitur; quam iam et in quarto psalmo posuimus. Quid est homo? Cum despectu pronuntiandum est, id est, fragilis et caducus, Ade sequax, qui in ueteri peccato permixtus, socia prauitate conclusus est. Huius memor est Dominus, quando ei peccata dimittit et misericordie sue dona largitur; sicut in alio psalmo dicturus est:  Filii autem hominum in protectione alarum tuarum sperabunt; inebriabuntur ab ubertate domus tue, et torrente uoluptatis tue potabis eos . Hoc est ergo esse memorem, conferre delinquentibus tante gratie sospitatem. Aut filius hominis, quoniam uisitas eum. Hac iam uoce surgendum est, quia Dominum significat Saluatorem, qui non ut ceteri mortales ex duobus hominibus natus est, sed ex Spiritu sancto, et beate Marie semper uirginis utero tanquam sponsus de glorioso thalamo processit. Et considera quia superius dixit: Memor es; subiecit autem: uisitas. Memor fuit cum patriarchis de celo misertus est; uisitauit, cum uerbum caro factum est, et habitauit in nobis . Nam uisitare dicimus,  quando medicus ad infirmos ingreditur; quod in aduentu Domini reuera constat impletum.

uers. 7. Minuisti [ed., Minorasti] eum paulo minus ab angelis: gloria et honore coronasti eum. Hinc iam Domini Saluatoris humilitas narratur et gloria. Minoratus est enim non necessitate ministratoria, sed pietatis sue spontanea uoluntate, sicut Apostolus ait: Semetipsum exinaniuit formam serui accipiens . Sequitur: Paulo minus ab angelis; quia crucem pro omnium salute suscepit. Ex ea siquidem parte Creator angelorum minor factus est angelis. Bene autem dixit: Paulo minus, quia etsi mortale corpus assumpsit, tamen peccata non habuit. Gloria uero et honore coronatus est, cum post resurrectionem nimis mirabilem, totius mundi  credulitatem Deus, in eo quod homo est factus, exaltatus accepit. Corona enim orbis circulo competenter aptatur, quoniam ad eius similitudinem uniuersa mundi extremitas formata est.

uers. 8. Et constituisti eum super opera manuum tuarum. Omnia subiecisti sub pedibus eius. Superius de gloria eius et honore narratum est: nunc ponitur et potestas, ut agnoscatur Christi Domini maiestatis perfectissima plenitudo. Dicendo enim, Super opera manuum tuarum, omnis illi creatura subiecta monstratur; quia sicut a Domini opere nichil est exceptum, ita nec a potestate Christi aliquid probatur esse diuisum, quippe qui iudicaturus est mundum. Dicendo enim omnia, nec terrena uidetur excepisse nec supera; sicut de hoc loco testatur Apostolus  celestis expositor: In eo enim in quo ei omnia subiecit, nichil dimisit non subiectum ei . Nam et alio loco 36 dicit: Adorate eum, omnes angeli eius . Addidit: sub pedibus eius, ut omnis creatura merito ipsum colere atque adorare uideatur auctorem. Et respice omnia suis locis fuisse seruata. Quem prius propter humilitatem carnis paulo minus ab angelis dixerat esse minoratum; post ascensionem dicit pedibus eius omnia fuisse subiecta, ut ista distinctio, et dubietatem titubantibus auferat, et gloriam sancte incarnationis ostendat.

uers. 9. Oues et boues, insuper et pecora campi. In hoc et alio uersu qui sequitur, argumentum est quod dicitur per enumerationem. uerum hec et alia nomina, que sequuntur, allegorice dicta debemus  accipere, ne post rationales creaturas incompetenter pecora uel iumenta posuisse uideatur. Oues electum populum significant Christianum, sicut in Euangelio Dominus Petro dicit apostolo: Pasce oues meas . Qui ideo comparantur ouibus, quoniam se, prestante Domino, innoxia conuersatione moderantur; deinde quia mundi exuuias sine aliquo sensu doloris amittunt. Nam sicut ouis tondentem se non increpat, ita nec iustus cupiditatem se exspoliantis accusat. Boues autem predicatores designant, qui humana pectora mandatis celestibus exarantes, uirtutum messem germinare fecerunt. Nec uacat quod dicit, insuper, quia non solum illi sancti subiecti sunt, sed etiam peccatores. Sepe enim de conuersis  talibus maiore gloria triumphat Dominus Christus. Pecora enim sunt, dum in camporum libertate, id est in mundi istius uoluptate pascuntur; oues sunt, cum iam intra septa Domini clauduntur.

uers. 10. uolucres celi et pisces maris, qui perambulant semitas maris. uolucres celi superbi sunt homines, qui inflati uento iactantie, quasi per inane eris efferuntur, et humilia despiciunt, cum altius eleuantur. uolucres enim a uolatu crebro dicte sunt. Pisces uero maris philosophos fortasse significant, qui huius mundi naturam erratica curiositate pertractant. Nam sicut illi posita fronte itinera sibi reserant pelagi inundatione confusa, ita et isti capite demisso uenas rerum ratione humana, assiduo labore perquirunt. Sed cum sint pisces et fluminum, non  uacat quod hic posuit, maris, propter eos qui sibi uidentur esse sapientes. uerum isti tales, eorumque similes Domini pedibus feliciter subiiciuntur, quando ad Christiane uenerint religionis affectum. Nam licet illi omnia iure dominationis inclinata sint, illos tamen dicimus proprie subiectos, qui ad eius onus leue et iugum suaue peruenire meruerunt.

uers. 11. Domine, Dominus noster, quam admirabile est nomen tuum in uniuersa terra! Postquam incarnationem Domini Christi, et resurrectionis gloriam sancta Ecclesia leta cantauit, illum uersum de laude Domini repetit quem dixit in capite. Congrue siquidem principium ipsi deputatur et finis, qui de se dixit: Ego sum alpha et omega , id est initium et finis. Sed quoniam diuina uerba fecunda  sunt, alia nobis sacramenta progenerant. Significant enim et illos quorum uita diuinis muneribus et religiosis auspiciis inchoata, in Domini credulitate permansit. Unde mente condendum est hunc esse ex his primum psalmum qui se repetitione uersuum sacramentali iteratione congeminant; quod et de aliis loco suo competenter edicemus.



Conclusio psalmi.

De duabus naturis Domini Christi, et secundus psalmus, et iste locuti sunt: quamuis et alii subsequantur: id est, uigesimus, septuagesimus primus, octogesimus primus, centesimus primus, centesimus nonus, et centesimus tricesimus octauus; ut obscurum iter huius seculi gradientes, quasi plurimis  lampadibus incensis, in hereticas cautes minime ualeamus incidere. Quapropter tanti beneficii cognoscamus auctorem. Unus est enim Dominus Christus, genitus ex Patre sine tempore, natus ex matre sub tempore. Prius mundum creauit ex nichilo, post ingenti liberauit exitio. Talis est enim Dei et hominis facta connexio, ut utrumque integrum, utrumque permaneat sine aliqua confusione distinctum. Neque enim aut diuinitas impassibilis mutari potuit, aut humanitas aliud, nisi ut meliorata semper maneret, accepit. Sic enim uerus atque omnipotens mediator effectus est, ut qui in forma Dei Patri erat equalis, fieret et nobis carnis assumptione consimilis. In se enim permanere fecit iuncta, que uoluit esse paci  fica. Hoc est spei nostre singulare presidium, redemptionis indebitum munus, mortis exitium, uita sanctorum. Quale enim, rogo, genus est pietatis, ut ille angelorum Dominus usque ad formam serui fuerit uenire dignatus, ut mors cum auctore suo diabolo uinceretur, qui mundum suis uinculis tenebat obnoxium? Unde beatus Ambrosius hymnum Natalis Domini eloquentie sue pulcherrimo flore compinxit , ut pius sacerdos festiuitati tante dignum munus offerret. Ait enim: Procedens de thalamo suo pudoris aula regia, gemine gigas substantie, alacris ut currat uiam, et cetera que supra humanum ingenium uir sanctus excoluit. Nam et ipse numerus ogdoadis in Scripturis diuinis magnarum rerum sacramenta continere dignoscitur. Octo  etenim anime ingresse sunt in arcam Ne, que mundo pereunte saluate sunt: octauus filius Iesse, Dauid fuit, quem a Domino constat electum; octauo etiam die circumcisio purificabat Hebreos; octauo, id est dominico die Dominus surrexit a mortuis, in quo humani generis spes ab impiorum inferno in celorum est elauata fastigium. Iste autem numerus est quem arithmetici actu primum quadrantal appellant, quem Philolaus Pythagoricus harmoniam geometricam uocat; eo quod omnes in ipso uideantur harmonice conuenire rationes.



EXPOSITIO IN PSALMUM IX.



In finem pro occultis filii psalmus Dauid.

Finis iste quid significet sepe iam dictum est, non in quo deficit, sed in quo crescitur, ex quo uere  reparamur, qui nobis initium bonorum, terminus est malorum; ad quem Iudei non perueniunt, quoniam sua incredulitate deficiunt. 37 Pro occultis filii, personam significat Domini Saluatoris. Nam cum nomen aliquod ad quem pertineat non ponitur, necesse est ut hoc dictum de summitate aliqua sentiatur. Supra enim ubi uoluit Absalom intelligi, pronuntiauit filii sui; hic uero quod ad unigeniti uerbi referri desiderauit excellentissimam summitatem, Filii tantum dixit, qui est omnipotens atque inerrabiliter Filius, ceternus Patri, faciens que uult in celo et in terra. Simili modo in Euangelio dictum est: Si uos Filius liberauerit, tunc uere liberi eritis . Non enim ibi secutum est, Dei, sed tantum uocabulum ipsum purum sine aliqua adiectione sufficit. Pro  occultis autem positum est numero plurali, quia non unum, sed duplex hic cognoscitur esse mysterium; significat enim incarnationem Domini et futurum iudicium, de quibus psalmus iste dicturus est. Sed iam humanitas Christi manifestata dignoscitur, cuius adhuc iudicium sustinetur. Sed cum audimus pro occultis, prebere debemus intentum animum lectioni: ut nobis, iuuante Domino, reserentur, que predicuntur occulta.



Diuisio psalmi.

Totus hic psalmus a persona prophete depromitur. Prima professione letum se dicit Domino psalliturum, quoniam confudit diabolum, cuius culturam  aduentus sui pia dispensatione destruxit. Secunda commonet fideles ut psallant Domino, qui habitat in Sion, qui uindicat sanguinem pauperum et exaltat eos de portis mortis. Tertia peccatoribus cum Antichristo malorum finem dicit esse uenturum. Quarta malorum ipsorum nimietate permotus, conuersus ad Dominum, quasi necessisse illum dicit a defensione pauperum, cum malis datur licentia presumptionis sue. Quinta deprecatur ut tremendi illius iudicii tempus adueniat, quatenus hec omnia fine celeri transigantur: ne cuiuslibet hominis iniquitis ultra preualeat. Talis enim malignitas illius temporis erit, ut nemo fidelium optet mundi tempora differri, in quo tanta mala cognouerit actitari.



Expositio psalmi.

 uers. 1. Confitebor tibi, Domine, in toto corde meo: narrabo omnia mirabilia tua. In toto corde confitetur Dominum, qui nullis mundanis cogitationibus fluctuat; quod perfectorum esse non dubium est, qui et originalis peccati uitia et suggestiones peruersas spirituum malorum, Domino prestante, uicerunt. Sequitur, narrabo omnia mirabilia tua. Quis, rogo, potest omnia mirabilia diuina narrare, que quotidie in celo et in terra uirtus eius operatur? Sed usus Scripturarum est per synecdochen figuram, que significat a toto partem, dicere omnia, dum comprehendi nequeant uniuersa. Sed ut de multis unum dicere uideamur, quid mirabilius quam pro salute humani generis Deum inconfusibiliter humanatum, et qui hic iudicatus est, ipsum ad orbem iudicandum  esse uenturum?

uers. 2. Letabor et exsultabo in te; psallam nomini tuo, Altissime. Non in hoc seculo, ubi lethifera letitia est; non in ambitionibus mundi, ubi peccata amara suauia sunt; sed in te, ubi securum gaudium semper sumit augmentum. Plus est enim exsultare quam letari. Exsultare est enim animi et corporis maiore motu iucundissima libertate gaudere. Gratias quoque se acturum pollicetur Altissimo, qui supra omnia probatur excelsus quod eum ab inimicis suis, siue carnalibus, siue spiritualibus, liberare dignatus est: promittens, sicut dictum est, et operibus se Domino, et uoce cantare.

uers. 3. In conuertendo inimicum meum retrorsum, infirmabuntur et perient a facie tua. Quamuis multos  inimicos habuerit, tamen hic modo Saulem conuenienter aduertimus. Retrorsum enim dixit, quia non potuit obtinere quod uoluit; sed magis quanto ille nequiter persequebatur, tanto iste tolerando improbum iustior apparebat. Et cum prius inimicum dixerit numero singulari, hic dicit infirmabuntur: quia rex persecutor erat, qui uoluntates suas multis famulantibus exerebat. Quapropter congrue dictum est infirmabuntur, quia Dei uoluntate omnes inefficaces generaliter exstiterunt. Et perient a facie tua, dum ego ad te deuota mente confugio. Iniquus enim ante faciem tuam, id est ante gratiam tuam, non uenit, quia persequitur innocentem.

uers. 4. Quoniam fecisti iudicium meum et causam  meam: sedes super thronum qui iudicas equitatem. Cum duo ex diuersa parte confligunt, necesse est unum offendere, cum alterum contigerit obtinere. Probata ergo prophete causa, odium fuisse constat aduersi: quia non poterat persecutor placere, cum decreuerit Dominus eum qui impie premebatur eripere. Sed cum dicit, iudicium meum et causam meam, prosperam sibi testatur fuisse sententiam. Sic et nauigantes suum uentum dicunt, quando illis euentus prosperitatis arriserit. Sedes super thronum: Domino dicitur Christo, qui nunc sedet ad dexteram Patris, unde uenturus est iudicare uiuos et mortuos. Sedes autem, prophetie uirtute, presens dictum est pro futuro. Nam sessionem istam ad incarnationem Domini pertinere manifestum est, que adhuc illo tempore non uidebatur effecta. Thronum significat tribunal  futuri iudicii, in quo Dominus Christus maiestatis sue honorabili potestate sessurus est. Iudicas equitatem. Et hic tempus presens pro futuro dixit. Iudicaturus est enim equitatem, cum ad disceptandum post finem mundi reluxerit. Que figura dicitur idea, cum speciem rei future uelut oculis offerentes, motum animi concitamus. Hoc etiam in subsequentibus latius explicabitur.

uers. 5. Increpasti gentes, et periit impius: nomen eorum delesti in eternum et in seculum seculi. Hinc iam sacratissimus Domini secundus aduentus exponitur, quando increpabuntur gentes incredule, et diabolus cum machinationibus suis peribit in eternum. Tunc enim non remanebit eius tempestuosa peruersitas, quando erunt omnia, Domino prestante,  tranquilla. Nam quis ulterius in regno Domini aut diabolum nominet, aut eius sequaces, cum Dominicam ciuitatem nec aduersitas concutiat, nec ullus hostis inuadat? Quid sit quoque eternum decenter expositum est, seculum seculi. Seculum futurum Domini significat regnum, quod nulla 38 etate, nullo tempore finietur. Et ne possit aliqua permixtione confundi, dictum est, seculi, id est huius quo nunc utimur subsequium. Istud enim sibi redeundo succedit, et temporibus exemptis, annuis reuolutionibus iteratur; illud autem non ad initium redit, sed sine aliqua mutatione iugiter perseuerat. Quapropter desinant heretici dicere, aliquando diabolum cum sequacibus suis ad gratiam posse reuocari, quando sic euidenter audiunt eos in eternum, et in seculum  seculi esse damnandos, ut nec nominis eorum possit remanere uestigium.

uers. 6. Inimici defecerunt framee in finem, et ciuitates destruxisti. Periit memoria eorum cum sonitu. Inimici, genitiuus casus est, id est diaboli, cuius frameas defecisse testatur. Framea enim Hebraicus sermo est significans gladium quo hostis ille bacchatur. Quod autem dixit, in finem, consummatio seculi datur intelligi: quando uirtus diaboli omnipotenti illo gladio probatur interimi, de quo dixit in septimo psalmo: Nisi conuertamini, gladium suum uibrabit , etc. Ciuitates autem dicit destructas, populos infideles ultima Domini Christi manifestatione  conuictos, quorum pectora diabolus in hoc seculo, tanquam sue ciuitatis menia, possidebat. Periit autem memoria eorum cum sonitu. Cum sonitu uero, cum clamore maximo dicit; quod fieri solet quando res prospere grauissimo fine clauduntur, ut nec potestas eorum uideatur remanere, nec nomen. Intuere quemadmodum in pulcherrim comparatione permansit, ut ciuitates quas destructas dixerat, eas cum sonitu testaretur euersas.

uers. 7. Et Dominus in eternum permanet. Parauit in iudicio sedem suam. Decora nimis aptaque diuersitas. Quia dixerat impios perire, dicit nunc in eternum Dominum permanere; quod audire nolunt qui Creatori suo prauis ausibus restiterunt. Sed confugiant ad Dominum misericordem, ne patiantur districtum  iudicem. Parauit, hoc est Deus homo; ut qui hic in humilitate iudicatus est, ibi in maiestate sua iudicaturus adueniat. Hec sunt que titulus dixit, occulta filii: quia ineffabile donum est, ut humiliatam hominis naturam atque demersam dextera sue potentie ad celestia regna leuauerit.

uers. 8. Et ipse iudicabit orbem terre in equitate, iudicabit populos cum iustitia. Ipse utique Dominus Christus, qui hic patiendo iniustitiam, ibi impiis ueraciter dicitur demonstrare iustitiam. Orbem terre, sanctos uiros debemus accipere, qui de uniuersali Ecclesia, quasi de corone circulo congregantur. Isti in equitate iudicandi sunt, quibus propter fidei et humilitatis sue bonum misericordia copiosa prestabitur, qui audituri sunt: uenite, benedicti Patris mei , etc. Unde Sedebunt super sedes  duodecim iudicantes duodecim tribus Isrel . Populi autem debent accipi peccatores, qui operibus diabolicis non uidentur exuti. Isti cum iustitia iudicandi sunt, qui pro factorum suorum scelere damnabuntur, quibus dicendum est: Ite in ignem eternum . Sic duobus nominibus equitatis et iustitie, qualitatem illam iudicii mirabili breuitate descripsit.

uers. 9. Et factus est Dominus refugium pauperum, adiutor in opportunitatibus in tribulatione. Copiosa spes pauperum et magna cogitatio gaudiorum, ipsum refugium habere quem iudicem. Audiuimus pauperem, sed non omnem putemus inopem. Pauper ille Dei est, qui terrena cupiditate uacuatus, celesti desiderat largitate ditescere. Et ne imbecillitate sua  pauescerent corda fidelium, sequitur magni auxilii firma promissio: Adiutor in opportunitatibus: quia illud est adiutorium dulcissimum, quod in necessitate prestatur. Ipsamque iterum opportunitatem euidenter expressit, dicens: In tribulatione, quando animus afflictorum ad compunctionis studium auidius incitatur, sicut in alio psalmo dicturus est: Inuoca me in die tribulationis tue, et eripiam te, et glorificabis me .

uers. 10. Et sperent in te omnes qui nouerunt nomen tuum: quoniam non derelinquis querentes te, Domine. Sperent in te: non seculi blandimenta respiciant, sed in tua promissione confidant. Qui nouerunt nomen  tuum, id est, qui maiestatem tuam sanctissima deuotione uenerantur. Audierunt enim nomen Domini, et illi qui minime credunt; sed tantum illi nouerunt, qui mandatis eius suppliciter obsequuntur. Sequitur causa cur in Domino debeant sperare: quia non patitur eos deserere quos ad se perspexerit confugisse. Certum est enim presentem semper habere Dominum, qui tali preditus docetur arbitrio.

uers. 11. Psallite Domino, qui habitat in Sion; annuntiate inter gentes mirabilia eius. uenit ad secundam sectionem, ubi beneficia presentis temporis et futuri beatus propheta respiciens, ad psalmodiam prouocat populos deuotos: ne cum tanta eis conferuntur premia, aliquo torpore lentescant. Primum dixit, psallite Domino; et ne in suis superstitionibus psallendum  putaret esse gentilitas, addidit, qui habitat in Sion: ut designaret Dominum Saluatorem, qui in illis partibus corporaliter apparens, religione sui nominis totius mundi ambitum comprehendit. Hoc enim de sancta incarnatione dicitur; nam ille ubi non habitat, qui ubique totus est? uerum ut nominis huius mysterium etiam spiritualiter perscrutemur, Sion speculatio dicitur, quia reuera Deus in contemplatione piissima reperitur. Et iuste ibi nobis habitare dicitur, ubi eum illuminati celesti gratia contuemur. Exponit etiam quod superius dixit, psallite, quia hoc est reuera illi psallere, uniuersis gentibus eius mirabilia nuntiare. Unde intelligere possumus in omni actu psalmodiam competenter dici, quidquid potest Domini laudibus applicari. Intuendum est etiam quia hoc per definitionem decenter explicatum est; dicit  enim cui Domino psalleretur, id est, qui habitat in Sion.

uers. 12. Quoniam requirens sanguinem eorum memoratus est: non est oblitus orationem pauperum. Quia superius dixerat: Gentibus predicate, et multos eorum constat occisos: ne quis putaret inultum esse quod gestum est, sequitur sanguinem martyrum ab impiis persecutoribus esse requirendum, ut in eternum recipiant quod temporaliter effecerunt. Memoratus est, mirabiliter ad utrumque positum est: ut et persecutores uindicta terreret, et martyres promissio benigna reficeret. Non est oblitus, ad conquerentium infirmitatem dicitur roborandam, qui propter longinquitatem futuri iudicii retributiones Deum estimant  aliquatenus obliuisci. 39 Orationem pauperum, petitionem dicit iustorum, quam ex sua persona subter adiungit, ut de unoquoque fideli hoc intelligas, quod sibi propheta postulat largiendum.

uers. 13. Miserere mei, Domine, uide humilitatem meam de inimicis meis, qui exaltas me de portis mortis. Ista est oratio cunctorum pauperum ad singularem numerum competenter adducta, quia semper in unitatem sanctorum hec turba perducitur. Sic enim sibi postulat subueniri, ut a clementissimo Rege uideatur: quia reuera conspectus eius auxilium est, et tenebrosa protinus dispereunt, cum se tanti luminis serena concedunt. Humilitatem igitur suam de inimicorum superbia supplicat estimari, quia tantum  carnaliter humiliantur martyres Christi, quantum persecutores eorum temporaliter uidentur extolli. Porta uero mortis est diabolus, uel omnis illecebra secularis: quoniam per hec ad eternum exitium infeliciter introitur. Exaltas me dicit, id est, longe facis a talibus. Nam cum porta mortis sit conuersatio scelerata multorum, iure se ab ea dicit exaltatum: quia preceptis uitalibus adherebat.

uers. 14. Ut annuntiem omnes laudes tuas in portis filie Sion. Exsultabo in salutari tuo. Gratissima est portarum ista repetitio, ubi unum quidem nomen, sed res omnino diuerse sunt; in illis mortis est aditus: in istis uitalis reperitur introitus. Liberatus ergo ex illis portis mortalibus, in istis portis Ecclesie, que beatitudinem tribuunt sempiternam, pronuntiaturum  se laudes Domini pollicetur; per quas nomen eius eximium toto orbe celebratur. Sion enim reliquas mundi generauit Ecclesias, quia ibi natum est unde fidei nostre uenisse constat exordium, quod manauit latius in toto orbe terrarum. Salutare Patris Christus est Dominus, uirtus et sapientia eius, qui nobis eternam requiem tribuit et salutem. Merito ergo propheta in ipso se exsultare dicit, ubi gaudii nullus est finis.

uers. 15. Infixe sunt gentes in interitu quem fecerunt. In laqueo isto, quem occultauerunt, comprehensus est per eorum. In hoc et alio uersu, qui sequitur, retributio peccatorum potenter exponitur: quia propria unusquisque iniquitate torquetur. Infixas enim dicit gentes, que timore Domini non tenentur: sed quibusdam clauis peccatorum probantur esse confixe,  ut se non ualeant excutere, quas dura uidentur ligamina cohibere. Quod ad Iudeos non improbe dicimus pertinere, ut ita sint malis suis affixi, quemadmodum in cruce clauis Dominum infigere decreuerunt. Laqueum uero occultauerunt, quantum ad eorum dicitur uotum; nam Christo celatum esse nil potuit, qui passionem suam innumera denuntiatione predixit. Comprehensus est per eorum. Perseuerauit in metaphora laquei, quem superius dixit. Comprehensos enim illos dicimus, quos captio nodosa constringit. Pes autem significat gressus animi, et desiderium prauum, quod eos ambulare facit ad uitium; sicut Salomon in Prouerbiis dicit: Pedes eorum in malitiam currunt, et ueloces sunt ad effundendum sanguinem  .

uers. 16. Cognoscetur Dominus iudicia faciens: in operibus manuum suarum comprehensus est peccator. uera nimis et absoluta sententia: quoniam tunc manifeste cognoscetur Dominus iudicia facere, quando peccatoribus dabitur eterna cruciatione torqueri. Hic enim quia sunt eis libera scelera, relinqui creduntur forsitan impunita; sed ubi dies ille manifestationis aduenerit, et throno maiestatis sue Dominus Saluator insederit, tunc generaliter agnoscetur operari iudicia sua, quando humanum genus, siue a sinistris, siue a dextris, eius fuerit arbitrio segregatum. Hoc est enim iudicia uere facere, uniuscuiusque merita sine aliqua confusione discernere. Sequitur sententie  huius aperta declaratio: dicit enim unde cognoscitur Dominum uere [ed., uera] iudicia facere; scilicet quando nexuosis operibus suis peccator astringitur, et secundum actuum qualitatem dignam recipit ultionem. Nam sensus ille omnino uitandus est, qui putat peccatorem sola delictorum suorum recordatione cruciandum; nam si hoc tantum sufficeret, quare diceretur: Ite in ignem eternum, qui paratus est diabolo et angelis eius , et illud: uermis eorum non morietur, et ignis eorum non exstinguetur ? Non enim hic loca tormentorum negat peccatoribus dari, sed per qualitates operum suorum eos dicit esse torquendos. Sentiamus ergo locum peccatorum suppliciis esse preparatum: intelligamus extrinsecus penale malum, quod sceleratis  legimus Imminere. Nam ut reuera cognoscamus beatitudinem a damnationibus quibusdam terminis esse diuisam, recordemur diuitem oculos subleuasse, pauperemque Lazarum in sinu Abrahe fuisse conspectum, se autem flammis ultricibus deputatum . Unde ordo iste ueritatis nullatenus diceretur, si peccatores malorum recordatio sola torqueret. Hec sunt occulta filii, que titulus predixit.



Canticum diapsalmatis.

Nouum diapsalma, cui superpositum probatur et canticum: unde nonnullos hec res fecit aduertere, diapsalma silentium non putare; aiunt enim fieri non posse ut canticum silentii esse uideatur. Sed res ista  determinationem que in prefatione posita est, omnino nil impedit: hic enim canticum non interruptionem uerborum tollit, sed futuram uidetur indicare letitiam.

uers. 17. Conuertantur peccatores in infernum: omnes gentes que obliuiscuntur Dominum. uenit ad tertiam sectionem, in qua peccatoribus finem sub alacritate animi pronuntiat esse uenturum. Conuertantur, dicit; ab huius mundi delectatione tollantur, ne diutius possint in sua uoluptate gaudere. Sequitur, in infernum, ne se crederent alibi esse mittendos. Infernum autem dictum est ab eo quod illic anime iugiter inferantur: siue, ut quidam uolunt, a parte inferiore. Sed hic infernum uult intelligi perpetuam mortem, ad quam sine dubio peruenturi sunt qui  Domini precepta contemnunt. Obliuisci autem Dominum, est erroribus superstitionum, et ceno uoluptatis inuolui; nam econtrario illius memores sunt, qui talia non requirunt.

uers. 18. Quoniam non in finem obliuio erit pauperis: patientia pauperum non peribit in finem. uidens propheta in hoc mundo diuitibus despectui esse pauperes, et obliuioni crudelissime deputari, in finem seculi, quando Dominus ad iudicandum uenerit mundum, pauperes 40 non dicit esse contemnendos; sed tunc magis in memoriam Domini illos uenire, quando diuites huius seculi a regni eius muneribus excluduntur. Et quare illi pauperes a Domino commemorentur exponit. Dicit enim, patientia pauperum, que  fidelissimos coronat; nam si quibuslibet erumnis desit patientia, anima non potest esse perfecta. Quapropter patientia est inter anxias tribulationes seculi usque ad finem mortis in timore Domini gratiarum actio iugiter obseruata; sicut Dominus in Euangelio dicit: In patientia uestra possidebitis animas uestras . Cuius rei tanta uirtus est, ut etiam ipse Dominus, qui nichil patitur, patiens dicatur.

uers. 19. Exsurge, Domine; non preualeat homo: iudicentur gentes in conspectu tuo. Cum de fine seculi propheta tractaret, aduentum Antichristi cordis illuminatione prospexit, et periculi magnitudine perterritus, magna uoce proclamauit: Exsurge, Domine; non preualeat homo. Ipse est enim homo pessimus, quem humana non potest sustinere conditio: in quo tanta  erit uersutia uel potestas, ut sola Domini uirtus, eius possit superare nequitiam. Gentes etiam petit celerrimo aduentu iudicari, que cum ipso seuissimo scelera magna facture sunt. Nam dum occulta potestate hic omnia Dominus administret, ibi tamen palam iudicare petitur, ubi superbi nocere ulterius non sinentur.

uers. 20. Constitue, Domine, legislatorem super eos: ut sciant gentes quoniam homines sunt. Euidentius iam de ipso dicit Antichristo, ut talis princeps detur peccatoribus, non qui eos regat, sed qui cum ipsis una depereat. Denique sequitur, ut sciant gentes quoniam homines sunt. Hoc autem dictum minantis est, ut ad conuersionem potius inclinentur, qui de sceleris sui libertate presumunt. Legis enim uerissimus lator solus est Deus. Et quia ille contra precepta Domini multa  iussurus est, in maledicto ponitur, ut eis praue legis conditor tribuatur; quod non ad salutem sceleratis proficiat, sed ad ruinam.

uers. 21. Utquid, Domine, recessisti longe, despicis in opportunitatibus in tribulatione? Interiecto diapsalmate, uenit ad quartum membrum: ubi temporis illius mala pertractans, afflictorum consideratione Domino dicit more infirmitatis humane: Cur recessisti longe? non quod ille locum derelinquat, et ad aliud spatium transferatur qui ubique totus est, sed quasi recessisse creditur, cum subuenire tardauerit. Sed dum superius dixerit: Quoniam non derelinques querentes te, Domine, hic sequitur, despicis in opportunitatibus; sed illud constat dictum ueraciter et definitiue, istud autem pro gementium anxietate prolatum  est. Despici enim nos credimus, si uel minimo tempore differamur; sed ille tunc magis uberius prestat, cum magne patientie  nobis solatia subministrat.

uers. 22. Dum superbit impius, incenditur pauper, comprehenduntur in cogitationibus suis quas cogitant. Studiosius est hec sententia perscrutanda: ne putetur exinde iustus uri, quia peccator in isto seculo uidetur extolli. Sed sic potius intelligendum est, superbit impius, cum effectum maligne uoluntatis expleuerit. Tunc magis pauper ad studium uirtutis accenditur, quia dum uiderit peccatorem nimis exaltatum, facile nouit esse casurum; et auidius ad humilia tendit, unde se exaltandum potius esse confidit.  Sed istis impiis ac superbis prouenit illa damnatio, ut debitis penis, quasi quibusdam uncis apprehendantur: ne illos in lucem prodire liceat, qui tenebrosis actibus contraduntur. Deus bone, quantus horror est timere que non ualemus effugere! sed dona hic illa odisse, que tuo precepto iubemur euitare.

uers. 23. Quoniam laudatur peccator in desideriis anime sue, et qui iniqua gerit, benedicetur. Irritauit Dominum peccator. Reddita est causa que peccatores cogitati nibus suis faciat illigari. Malus enim dum predicatur extol itur; nec de correctione cogitat, cui laudator blandiens inuenitur. Sequitur exaggeratio iniquitatis; ut ille benedicatur, qui male potius actitare cognoscitur. uerum iste qui adulantium falsitate deceptus, in magnam se superbiam dominationis  euexerit, quod proprie de Antichristo datur intelligi, qui fallentium cateruis eousque perducitur, ut se non solum regem terrenum, sed etiam rerum omnium predicet deum; sicut Apostolus dicit: Ita ut in templo Dei sedeat, et extollat se super omne quod colitur, et quod dicitur Deus . Sed ista illi proficiunt ad ruinam; irritat enim uerum Dominum, ut falsus deus flammis ultricibus addicatur.

uers. 24. Secundum multitudinem ire sue non inquiret. Non est Deus in conspectu eius. In exponenda uoluntate Antichristi perseuerat: quia secundum peccata sua Dominum non requiret. Dicendo enim secundum multitudinem ire sue, ostendit omnia illum turbulenta crudeliaque facturum. uerum istius nequitie reddita est causa conueniens, quia in conspectu  suo non habet Deum. O quam profunda cecitas est, Deum ante oculos non habere! Nam si ultimum malum creditur solis lumina non uidere, nonne apud superos inferna patiuntur, qui auctorem sacri luminis pro sua minime cecitate respiciunt? De ipso quoque nequissimo Daniel propheta testatur dicens: Et extolletur rex aduersus omnem Deum, et magnificabitur super omnem Deum, et ad Deum deorum loquetur superbiam .

uers. 25. Polluuntur uie eius in omni tempore; auferuntur iudicia tua a facie eius: omnium inimicorum suorum dominabitur. Sicut de iustis dicturus est: Beati immaculati in uia, qui ambulant in lege Domini : ita nunc de Antichristo dicitur,  omnes semitas habere pollutas, id est cogitationes factaque sordentia. Necesse est enim ut sint contaminata atque polluta, que ducatu pestiferi diaboli sordidantur. Additur etiam nefarium scelus, ut cum uindictam in se respicit esse dilatam, Deum non putet exercere uelle iustitiam. Sic enim auferuntur iudicia Dei a corde impii, quando uidet tardius uenire, quod celeriter meruerat sustinere. Et quod illi auget interitum, cum uitiis seruiat, omnium inimicorum suorum obtinere dicitur principatum. Qua felicitate subuectus ad scelera pronior erit, cum nullum sibi obuiam ire posse cognouerit. Qui tanta inferius proprietate describitur, ut iam non futurus, sed quasi presens esse uideatur. Que figura dicitur characterismos,  quando aliquis aut per formam describitur, aut per actus proprios indicatur.

uers. 26. Dixit enim in corde suo: Non mouebor de generatione in generationem sine malo. His uerbis 41 proprie cogitationem Antichristi designat, uel eorum qui eius famulantur arbitrio, quoniam scriptum est: Imitantur ergo illum, qui sunt ex parte ipsius . Qui sibi ipsi malitia faciente dicturus est, nullam gentem intactam relinquam: sed de ista natione me ulciscens, ad aliam gentem iterum transferar uindicandus; ut omnes studio prauo possit affligere, qui eius uisi sunt nisibus obuiare. Actus uero suos uno uerbo definiuit, quando se sine malo nichil dicit esse facturum.

uers. 27. Cuius os maledictione et amaritudine plenum  est: sub lingua eius labor et dolor. Nequitia eius duplici peruersitate describitur; in ore quippe habebit blasphemam maledictionem, cum se Dei Filium mentietur; amaritudinem, quando resultatoribus suis penam mortis indicet, et ad supplicia iubebit peruenire, qui eum tanquam numen [mss. A., B., F., nomen inane] contempserint adorare. Hec habebit in ore que locuturus est publice. Sub lingua uero, quod ait, designat eum cogitationes habere seuissimas; ut cum ipse sit perditus, perdere cuncta festinet. Quarum rerum definitio labor et dolor est: labor cum diuersis cladibus affligit innoxios; dolor cum martyres facit, quoniam sine labore et dolore corporis consummari non potest corona martyrii. Sic uniuersa que loquitur uel cogitat, pari fece polluta sunt.

 uers. 28. Sedet in insidiis cum diuitibus in occultis, ut interficiat innocentem. Oculi eius in pauperem respiciunt. Cum dicit, Sedet in insidiis, actus Antichristi latronum consuetudini comparauit, qui occultas uias insident, ut interficiant innocentes. Que figura dicitur phantasia, quoties in concipiendis futuris uisionibus animus perducitur audientis. Tale enim Antichristi regnum dicit futurum, quod ad martyrum coronam, et infidelium ruinam constet esse permissum. Sequitur: Cum diuitibus. Hic significat multitudinem malorum. Sepe enim in Scripturis diuinis diuites in malo accipiuntur, sicut pauperes in bono. Interficere uero innocentem est de religioso facere sacrilegum, eiusque animam perpetua morte damnare. Nam cum dicit, oculos eius in pauperem  respicere, non respicit, ut prospiciat; sed ad hoc intendit, ut perimat.

uers. 29. Insidiatur in occulto, sicut leo in cubili suo. Leonem in cubili suo antefatum dicit Antichristum, qui atrociter et dolose laceraturus est populum Christi. Inter initia enim persecutio Ecclesie uiolenta tantum fuit, ut a paganis, proscriptionibus, tormentis, cedibus, Christiani ad idolorum sacrificia cogerentur. Altera fraudulenta, que nunc per hereticos et falsos agitur Christianos. Nouissima superest, que per Antichristum predicitur esse uentura: qua nichil periculosius, quoniam erit uiolenta nimis ex potestate regni singularis, et deceptiosa miraculis;  ut, sicut Dominus in Euangelio dicit, seducat, si fieri potest, etiam electos . Proinde ad uim pertinet quod positum est, leo; ad dolos, quod ait, in cubili suo. Sic utreque iniquitates eius singulis sermonibus intimantur.

uers. 30. Insidiatur ut rapiat pauperem: rapere pauperem, dum attrahit eum. In laqueo suo humiliabit eum. Iteratio insidiarum, nimietatem callidi persecutoris ostendit. Rapere uero pauperem significat subitum periculum anime, ad quod ille nefandissimus trahere nititur innocentes. Deinde ad expositionem priorum sequitur decora repetitio; nam ut non putares pauperem raptum aut fisci debito, aut interpellatione cause ciuilis, geminauit rapere pauperem; et mox causam persecutionis annectit,  dum attrahit eum, id est, dum illum a ueritate culture ad nominis sui uenerationem molitur adducere. Et ne adhuc istud, attrahit eum, dubium habere potuisses, addidit: In laqueo suo humiliabit eum. Laqueus significat dolum, quo simplicium corda capiuntur, et uelut nodo peruersitatis lamentabiliter alligantur. Humiliabit autem, bene dictum est: quoniam de uera religione sine dubio cadunt, qui ad insana dogmata perducuntur.

uers. 31. Inclinabit se, et cadet dum dominabitur pauperum. Hic iam de ipso tyranno dicitur, qui in Dei seruos permissa potestate grassabitur. Inclinabit se, id est, cum animum suum nimia perditorum acquisitione remiserit, et quasi malorum copia crapulatus, in aliquod otium post sanctorum penas  afflictionesque peruenerit. Tunc ergo de sua presumptione nequissimus cadet, quando illi cum suis sequacibus superuenerit repentinus interitus. Finem quippe seculi nescit, quoniam eum Dominus in sua potestate constituit.

uers. 32. Dixit enim in corde suo: Oblitus est Deus: auertit faciem suam, ne uideat usque in finem. Nimis stulta cogitatio. Crediturus est Deum dissimulare, cui honorem sacrilegus conatur eripere, putans eum fideles suos nolle respicere, cum propter ipsum doceantur omnia penalia sustinere. Ignarus ueritatis contraria suspicione mouebitur; nec intelliget quod sequitur: Ne obliuiscaris pauperum in finem. Non enim dicit nichil eos esse passuros, sed nullatenus usque in finem esse deserendos.

 uers. 33. Exsurge, Domine Deus meus, et exaltetur manus tua: ne obliuiscaris pauperum in finem. Decursis quatuor partibus, nunc exaltatiue propheta se conuertit ad quintam: supplicans fieri quod tamen sciebat esse uenturum. Exsurge dicitur, citius surge, hoc est celeriter ueni. Exaltetur manus tua: manus operationem significat: sed ista Dei operatio iudicium est, quod exspectamus esse uenturum. Illud enim desiderabat uenire, ubi iste superbus posset occumbere. Ne obliuiscaris pauperum in finem. Contra quos impius dicebat: Auertit faciem suam, ne uideat usque in finem. Nunc rogat ne secundum uotum Antichristi obliuiscatur pauperum in finem seculi, ubi futura est retributio meritorum.

 uers. 34. Propter quid irritauit impius Deum [mss., Dominum peccator]? Dixit enim in corde suo, non requiret. In hoc uersu mirabili breuitate et sciscitatio premittitur, et responsio apta consequitur. Interrogatiue enim pronuntiandum est: Propter quid irritauit impius Deum? Deinde respondendum est: Dixit enim in corde suo, non requiret. Constat quippe, ideo Dominum irritatum, quoniam eum impius facta sua non putabat posse requirere. Sed inueniet memorem, quem sperabat oblitum, et usque ad immensum sentit recipi, que pre multitudine delictorum credebat in memoria non teneri.

uers. 35. uides quoniam tu laborem et dolorem consideras, ut tradas eos in manus tuas. Istud iam 42 probata re [ed., probatori] Domino cum gratulatione dicendum  est: uides quoniam nullus tibi illudet. Superius enim dixerat: Sub lingua eius labor et dolor; hec nunc uerba repetit: uides quia laborem et dolorem consideras, que et ille perfidus dum sub lingua sua haberet, id est in cogitatione reuolueret, cognosci penitus non credebat. Consideras profecto, quando in tuis manibus, id est iudicio traditus non euadit; sed digna factis recipit, qui uacandum ab sceleribus non putauit. Sic omnis potestas penes Deum esse declaratur, qui peccatores ipse sibi et tradit et punit. Nam quod per ministros eius geritur, ipsius uirtute sine dubitatione completur. Quo fugiat, quem tanta uirtus insequitur? Committat licet scelera, et diuersorum hominum subuersione pascatur; quidquid fecerit non erit impunitum, cum eterna damnatione  torquebitur.

uers. 36. Tibi enim derelictus est pauper: pupillo tu eris adiutor. In medium deductis impiis atque conuictis, redit ad iustos; ut sicut illi digna factis recipiunt, ita isti promissa premia consequantur. Nam cum dicit: Tibi derelictus est pauper, ostendit quoniam qui illi derelinquitur, nulla utilitate fraudatur, quoniam hoc est pio principi dimitti, quod bonis omnibus tradi. Pauper enim dictus est a paululo lare. Relictum ergo dicit pauperem Deo, ut omnes uideant que bona possint de eius reportare iudicio. Pupillum uero dicit, non cuius genitor carnalis occubuit, sed cui pater sepultus est mundus. Nam multos pupillos inuenies orbatos patre uisibili, et sunt blasphemi, abliguritores, et quod in illa etate creberrimum  est, luxuriosi, et hi a Domino probantur alieni. Sed ab illis pupillis diuidi non potest adiutorium Dei, quorum pater diabolus in actione facinorum probatur exstinctus. Et intende quod dicit: Tu eris adiutor; ut cum carnaliter affligi uideas eos, non dubites esse liberandos.

uers. 37. Contere brachium peccatoris et maligni; requiretur delictum eius, nec inuenietur. Ante oculos prophete Antichristi nequitia redit; et rogat ne illi baccari diutius liceat in sanguine beatorum. Contere, id est ad nichilum redige. Brachium eius dicit potentiam qua peccatores male utebantur: quia insigniter impia faciebat; et hoc nomen ab eo singulariter meruit, quoniam in sceleribus similem non habebit.  Malignus, quia iniquus dissuasor erit; ut quos terrore non potest peruertere, saltem conetur per noxia premia declinare. Delictum autem eius, dicit commissa perperam; quod licet singulariter pronuntiatum sit, innumerabilia tamen eius exstabunt sine dubitatione peccata. Omnia siquidem facta ipsius ac dicta peccata sunt, cuius uniuersa uita delictum uocatur. Addit, nec inuenietur, quia dubium non est perire scelestam potestatem, cuius damnandum constat auctorem.

uers. 38. Regnabit Dominus in eternum et in seculum seculi: peribitis, gentes, de terra illius. Exstincta clade generali, ad futurarum rerum ordinem uenit: quoniam interfecto Antichristo, Domini regnum eternum, pium, munificumque uenturum est. Permittitur  enim nimis precurrere scelestum malum, ut gratius regnum Domini suscipiatur optatum: ubi iam beatorum adepta securitas conquiescat, nec ulterius formidentur insidie, quas magis sanctus uir in hoc mundo cogitur sustinere. Gentes autem posuit peccatores et impios, qui feraliter uiuunt, nec Domini legibus obsequuntur. De terra illius, regnum significat Domini Saluatoris, quo soli beatissimi perfruuntur.

uers. 39. Desiderium pauperum exaudiuit Dominus, concupiscentiam cordis eorum exaudiuit auris tua. Bene uota iustorum uerbis congruis exprimuntur. Dicit enim, desiderium pauperum, quod fit semper amore premisso, ut illic eum euidenter uidere cupiant, ubi nunc etiam mentis lumine transferuntur.  Sequitur, concupiscentiam cordis eorum. Hoc uerbum constat esse uiolentius. Concupiscentia enim ibi dicitur, ubi coniuratis quodammodo anime uiribus aliquid ardore mentis appetitur. Sequitur, exaudiuit auris tua. Quod regulariter debemus aduertere, nichil in Deo corporalium esse membrorum, sed uirtutis eius effectus, qua audit, auris uocatur; qua uidet, oculus; qua perficit, manus. uerum hec dicta condantur memorie, ne, quia crebro repetenda sunt, nos ipsa repetendo fastidium facere uideamur.

uers. 40. Iudicare pupillo et humili, ut non apponat ultra magnificare se homo super terram. Ecce auctoritate prophetica commonemur, non solum quemlibet pupillum, sed pupillum et humilem Deo esse gratissimum. Nam cum dicit: Iudicare pupillo  et humili, significat pro ipso ferri posse sententiam. Sed cum humilis dicitur, iustissimus approbatur. Sequitur quoque definitiua promissio, ideo illa que dicta sunt fieri, ut ulterius a nullo hominum permittatur excedi. Tunc siquidem omnia mala finienda sunt, quando auctor omnium peccatorum cum sua plebe damnabitur. Hec sunt occulta filii, que psalmi huius titulus canit. Nam licet per quedam indicia frequenter uideantur edicta, quando tamen ueniant, hominibus incognita habentur. De ipso enim die Dominus in Euangelio dicit: De die autem illa et hora nemo scit, neque angeli celorum, neque Filius, nisi Pater solus . De quo loco beatissimi Patres Hilarius et Augustinus Ecclesie sancta  lumina, plurima et luculenta dixerunt: iudicantes esse nefarium, si illa omnipotens uerbi humanatio aliquod de futuris ignorasse putaretur, quod Patrem scire predicauit. Nam cum Petrus in Euangelio dicat: Domine, tu omnia nosti, tu scis quia amo te : item ipse Dominus dicit: Omnia que habet Pater, mea sunt ; utique Patris omnia non haberet, si quod Pater nosset, ille nesciret. Sed ita salutariter ac ueraciter credendum esse docuerunt, ut per figuram metonymiam, id est transnominationem, que in Scripturis sacris sepius inuenitur, debeat intelligi, quod utiliter suos faciat nescire subiectos. Nam in Genesi Abraham Deus dicit: Nunc cognoui quoniam times Dominum Deum tuum , id est nunc te  cognoscere feci. Sic et hic positum est, nescio, id est nescire uos facio. Nam ipse Dominus alibi similiter dicit: Nescio uos ; cum utique quos damnabat ignorare non poterat. Denique interrogatus de ipso articulo dicit: Non est uestrum scire tempora uel momenta ; non enim dixit, non est meum, uel non est nostrum, sed ait: Non est uestrum scire. Sic utrumque seruatum est, ut et homines ignorarent que 43 illos non oportebat agnoscere, et hoc Dei Filius nequaquam carnis infirmitate nesciret. Quod si maiestatem illam, quod dici nefas est, texisse ignorantiam suspicemur, fortior utique inueniretur ignorantia quam diuina natura, que, ut stulte dicam, opprimere ualuit prouidentiam, per quam omnia sunt creata. Sed cum hec nimis doceantur  absurda, credere dignum est totam Trinitatem, cui una atque omnipotens natura est, omnium rerum indefectam semper habere notitiam.



Conclusio psalmi.

Completa est psalmographi denuntiata promissio, reserata sunt Filii occulta miracula. O ingentes et admirabiles cause, que quamuis exposite uideantur, adhuc tamen sine dubitatione secrete sunt! Nam cum predicuntur, non habentur incognite; dum ignorantur, quando ueniant, adhuc obstruse esse monstrantur. Sic et secretum est quod dicitur, et querentibus non tacetur. Quapropter effusius Domino supplicemus, ut nobis emendationem saluberrimam conferre dignetur; quia sine excusatione peccat, cui retributio peccatorum predicitur esse uentura.  Mente quoque retinendum est, hunc psalmum esse primum in quo aduentus prophetatur Antichristi. Numerus quoque presens et illud occultum probatur aperire, quod hora nona Dominus emisit spiritum. Nam cum inter alia et de passione ipsius psalmus iste locutus sit, merito, et per calculum suum transitus eius horam annuntiat, quando etiam crucis ipsius noscitur narrasse mysteria.



EXPOSITIO IN PSALMUM X.



In finem psalmus Dauid.

Cum frequenter in titulis positum uideatur, In finem, et intentionem mentis nostre ducat semper ad  Dominum Christum, tamen propter diuersa miracula positum esse non dubium est. Modo enim indicat gloriosissimam passionem, modo triumphalem et admirabilem cunctis gentibus resurrectionem: nunc autem sanctam fidem declarat, in qua heretici digladiantur contra fidelissimos Christianos; ita fit, ut iugiter tendat ad Christum, quamuis diuersis significationibus inueniatur aptatum. Quod etiam in reliquis psalmis, si aciem mentis intendas, cognoscis esse faciendum. De Psalmo autem et Dauid illa meminisse sufficiat, que superius dixisse cognoscimur. Sciendum tamen hunc psalmum prolatum esse ad hereticos destruendos.



Diuisio psalmi.

 Psalmus hic totus ad personam prophete referendus est. Primo capite de insidiatoribus dicit hereticis, qui nituntur catholicos in suam conuertere prauitatem. Secundo Domini iudicium comminatur, et quid in illa retributione sustinere possint, euidenter ostendit, ut iustitiam Domini metuentes, superstitiosas deserant falsitates.



Expositio psalmi.

uers. 1. In Domino confido: quomodo dicitis anime mee: Transmigra in montem sicut passer? Hoc schema dicitur cenonema, id est communicatio consilii; quod fit frequenter quando aut cum aduersariis, aut cum adiutoribus [ed., auditoribus] uerba miscemus. Ad persuasores quippe hereticos hic sermo dirigitur, qui uolunt loqui quod impium est, ut contentionibus prauis  seducant animas innocentes. His ergo uir fidelis dicit: Dum ego sim in religionis fixo cacumine constitutus, quemadmodum mihi suadetis, Transmigra in montem, id est ad hereticam prauitatem: mentientes ibi esse Christum, ubi ueritas nullum probatur habere uestigium. Mons enim in Scripturis diuinis equiuocus est, quod dissimilibus rebus pro aliqua comparatione deputatur. Frequenter enim et in bono, et in malo ponitur; nam cum in bono mons dicitur, firmitas eius consideratur, et honorabilis altitudo; cum in malo, stupor mentis, et eleuata superbia. Sic unum nomen diuersis rebus, consideratis qualitatibus, congruenter aptatur. Passerum quoque plura sunt genera: alii gaudent ad foramina parietum,  alii ualles roscidas requirunt, nonnulli montes appetunt squalentes. Sed nunc de illis dicit qui ad altissima loca terrarum leuissima uoluntate rapiuntur; ut his merito similes estimentur, qui ad nequissimas predicationes, leuitate inconstantis animi transferuntur.

uers. 2. Quoniam ecce peccatores intenderunt arcum. Arcum, mandata diuina debemus aduertere, que hereticus tractans, et in sua prauitate componens, ad uulnus anime tendit operandum, ut non ad salutem-compungat, sed eterna morte transfodiat. Et bene arcus ponitur in sacratissimis Scripturis: quia in unum duo Testamenta coniungens, aut defensionem tribuit, aut ruinam; sicut Apostolus dicit:  Aliis quidem sumus odor mortis in mortem, aliis odor uite in uitam .

uers. 3. Parauerunt sagittas suas in pharetra, ut sagittent in obscuro rectos corde. Permanet in comparatione sagittarii; nam sicut iste habet sagittas in pharetra, ita ille gestat in corde uerba uenenosa. In obscuro uero, siue cum persecutionibus perturbatur Ecclesia, quando timore periculi carnales homines creduntur facilius immutari: siue in abscondito consilio, cum opportunius putant Christianos decipere, quando eos iudicant sua consilia non uidere. Sed cum dicit, rectos corde, insidias eorum ostendit inanes et uacuas. Recti enim corde non sunt, nisi qui nulla iniqua decipi persuasione potuerunt.

uers. 4. Quoniam que perfecisti destruxerunt:  iustus autem quid fecit? Idem de ipsis hereticis dicit, destruxisse illos legem Domini, cum interpretationibus falsis Scripturas sanctas lacerare moliuntur: conuertentes in quorumdam necem, que a Domino prophetata sunt ad salutem. Subiungitur etiam defensio Domini Christi: dicit enim, si homines uoluerunt equitatem iniqua interpretatione subuertere, cur accusant eum qui iuste locutus est? Errores enim non de precepto trahunt, sed de nequissima sua uoluntate concipiunt.

uers. 5. Dominus in templo sancto suo; Dominus in 44 celo sedes eius. Exprobratis his qui falsa sentiunt de religione uerissima, ad secundum caput propheta peruenit, in quo iam iudicia Domini dicit esse uentura; ut humana peruersitas saltem se considerata  Domini districtione recorrigat. Et ut innocentem decipi aliquis non putaret impune, Dominum dicit in unoquoque religioso consistere; sicut ait Apostolus: Si quis templum Dei uiolauerit, disperdet illum Deus. Templum enim Dei sanctum est, quod estis uos . Ut sciat hereticus a Deo se posse disperdi, a quo noscuntur corda recte credentium possideri. Celum enim sanctos uiros significat, quos presentia maiestatis sue Diuinitas insidere dignatur. O quam pulchre suboritur laus re illesa! Qualis enim honor, qualis est gloria suscipere Creatorem, quem non est dubium bonos semper inuisere?

uers. 6. Oculi eius in pauperem respiciunt; palpebre eius interrogant filios hominum. Sicut infelices sunt a quibus auertitur, ita beati redduntur, ad quos propitius  respicit Deus: quoniam intuitus eius beneficium est, quia peccatorum tenebris non offunditur, qui tanta claritate lustratur. Nam et lapsus Petrus redire tunc meruit, quando eum clementia Diuinitatis aspexit. Et intende quod prius posuit oculos; post uero palpebras. Palpebre dicte sunt a palpitando. Sunt enim quedam luminum thece, et quasi folles oculorum, quos claudimus dormientes, ut fatigatum corpusculum reparare possimus. Ergo quia in Domino membrorum ministeria per allegoriam frequenter aptantur, dicit eum, non solum quando intendit oculis, sed etiam tunc requirere, id est considerare filios hominum, cum ea negligere quasi dormiens estimatur.

 uers. 7. Dominus interrogat iustum et impium; qui autem diligit iniquitatem, odit animam suam. Non est improborum derogatio cogitanda, quando Dominus iustum requirit et impium, qui omnia sub ueritate discernit. Quod ideo dicitur, ut hominum desideria, opiniones fatue non seducant; sed unusquisque circumspiciat conscientiam suam, de qua nouit solum Dominum ferre iudicium. Sequitur breuis et manifesta sententia. Quid est diligere iniquitatem? odisse animam suam. Sic enim se persequitur, qui diabolum sequitur, dum illas semitas commeare uult, que ad penarum loca fugienda perducunt.

uers. 8. Pluit super peccatores laqueos: ignis et sulphur et spiritus procellarum pars calicis eorum. Pluit, ad uerba predicantium retulit celo manantia,  que piissimis imbres sunt; perfidis autem igniti laquei. Illi enim bene intelligendo, inde fructificant; isti male tractando animas suas nodo peruersitatis strangulant. Ignis est quando eos flammea cura consumit; sulphur, quia cogitationes eorum detestabili fetore sordescunt; spiritus procellarum, dum se tumultuosa mente confundunt; pars calicis eorum, id est mensura qua pollutis actibus ebriantur. Calix autem et in bono dicitur, ut est: Calix tuus inebrians quam preclarus est ! Calix enim mensura est qua potantur anime. Calix autem dictus, eo quod assidue calidam soleat suscipere potionem. Macrobius quoque Theodosius in quodam opere suo gentem dicit Cylicranorum fuisse iuxta Heracleam constitutam, composito nomen , quod  poculi genus una littera immutata calicem dixit. Unde hoc nomen memorie constat infixum.

uers. 9. Quoniam iustus Dominus et iustitias dilexit: equitatem uidit uultus eius. Fit quoque de equitate eterni Regis decora conclusio. Iustum dicit Dominum amare iustitiam, quia nescit alios respicere, nisi qui norunt custodire iustitiam. Adiecit, equitatem uidit uultus eius: illam scilicet equitatem quam tamen propitius ipse concedit. Non enim quidquam ex se probi humanitas habet, nisi quod a Domino bonorum omnium susceperit largitore. uultus uero hic propitiationem Domini significat. Nam et in alio psalmo legitur: uultus autem Domini super facientes mala . Sed quoniam hic dixit, equitatem uidit, per equitatem gratiam ipsius fecit intelligi.



Conclusio psalmi.


Quam bene uersutias hereticorum et retributiones eorum psalmus iste mirabili breuitate complexus est! ut quorum futuras penas agnoscimus, ab eorum prauitatibus arceamur. Est enim in numero ipso et uirtus sancta Decalogi, qui humane uite prouenit gloriosissimus institutor. Nam sicut ille hominum uitia condemnat, sic et iste sensum inique predicationis impugnat: tanto a maiore periculo liberans, quanto plus est in fide delinquere, quam carnis fragilitate peccare. Merito ergo et hic psalmus hunc numerum tenet, qui sensus nostros in orthodoxa credulitate perfectissima institutione confirmat. Nam  et in Euangelio , bonus seruus offerens decem talenta laudatus est, et potestatem supra decem ciuitates accepit in premium. Apostolus quoque in magnum sacramentum, uerbum Domini decem scripsit Ecclesiis: significans sacre doctrine plenitudinem, hanc complecti numeri quantitatem. Nam et numerus ipse in magnam uirtutem laudemque collectus est; qui licet in extensum calculum, infinitumque tendatur, ipse tamen in semetipso semper crescenti summa reuoluitur; et probe, ut cum nichil recipiat extraneum, magnum de se facere uideatur augmentum. Hic etiam merito dicitur decus, quoniam a decore nomen accepit.



EXPOSITIO IN PSALMUM XI.



In finem pro octaua die psalmus Dauid.

 Octaua, ut in sexto psalmo iam dictum est, ad eternam pertinet requiem; nam octauum diem mundus iste non recipit, sed finito septimo semper redit ad primum. In istis enim diebus pluralis est numerus: ille autem singularis accipitur, qui nullo succedente mutatur. Quapropter dicenda uirtus est psalmi, ut per eius intentionem inscriptio tituli facilius possit intelligi. Petit itaque propheta iniquitatem mundi istius destrui, ut ad illam ueritatem future promissionis debeat perueniri. Sic illud imperturbabile regnum significatur, quando eius beatitudo indesinenter expetitur. Merito 45 ergo huic psalmo octauus dies aptatus est, ubi seculi istius consuetudo uitiosa deseritur, et illius uenire innocentia postulatur. Cetera uero huius tituli uerba precedentibus  expositionibus probantur esse notissima.



Diuisio psalmi.

Prima parte propheta a mundi istius peruersitate saluum se petit fieri, quoniam dolosi atque superbi potentiam Domini sceleratis oblocutionibus abnegabant. Secunda promissionem Patris per omnipotentem Filium predicat esse faciendam: eloquia Domini sub breuitate collaudans, sicut prius sermones impios arguebat.



Expositio psalmi.

uers. 1. Saluum me fac, Domine, quoniam defecit sanctus: quoniam diminute sunt ueritates a filiis hominum. Studiose discutiamus hoc principium psalmi, quoniam magnorum schematum decore formatum est.  Exclamat enim ad Dominum subito propheta, ut de ipsa formidine appareat periculi magnitudo. Deinde per figuram synathresmos, usque ad diuisionem congregat multa, que timuit. Quod schema inter uiolentissimas figuras accipitur, quando plurime res in unum, et multa crimina colliguntur. Nam cum hoc seculum respiceret animas multiformiter ingrauare, saluum se petit a Domino fieri, apud quem ueram medicinam nouerat inueniri: sanctum dicens abesse de mundo, ubi tanta malorum inesse cognoscitur multitudo. Hoc, quantum ad homines pertinet, dicitur; ceterum ille ubique presens esse cognoscitur. Et ne haberetur ambiguum, quod dixit, defecit sanctus, consequitur diminutas esse ueritates a filiis hominum. Aliter  enim sanctus deficere non poterat, nisi fuisset inter homines ueritas imminuta. Quod argumentum dicitur a consequentibus, quando illud quod premittitur, sequenti dictione firmatur. uerum cum dicit, diminutas, deprauata Dei munera culpis hominum euidenter ostendit, qui collata sibi beneficia propria peruersitate commaculant. Et intuendum quod plurali numero sunt posite ueritates, cum una sit ueritas. Sed cum uirtus eius per unumquemque hominem celesti dispensatione tribuitur, multas esse testamur. Ut dicere solemus prophetia Dauid, prophetia Ieremie, Euangelium Matthei, Euangelium Ioannis, ceterosque, qui huius rei honore floruerunt: ita et ueritates enuntiamus, quando qualitas eius per indiuiduas partes humanis mentibus Domini largitate  prestatur. Potest etiam et ad Iudeum populum competenter aptari, qui donis celestibus uacuatus credere non uoluit, quem tantorum uidentium turba prophetauit.

uers. 2. uana locuti sunt unusquisque ad proximum suum: labia dolosa in corde, et corde locuti sunt mala. uana, falsa significat, iuxta illud quod superius dixit, diminute sunt ueritates a filiis hominum, quando contra Dominum Christum testimonia querebant, et semetipsos prauis susurrationibus excitabant. Proximos autem significat, non tam cognatione generis quam sceleris participatione sociates. Nam quod dicit, in corde, et corde: quoties uolumus dolosos exprimere, duplicia eorum corda declaramus; sicut Iacobus dicit: uir duplex animo inconstans est in  omnibus uiis suis . Quando autem simplices cupimus indicare, unum cor in eis esse testamur, sicut in Actibus apostolorum legitur: Multitudinis autem credentium erat cor unum et anima una . Sic et bilingues dicimus, qui in una sententia minime perseuerant. Et respice predictas res, qualis fuerit secuta sententia: Locuti sunt mala. Necesse est enim ut mala loquerentur, qui duplicia corda gestabant.

uers. 3. Disperdat Dominus uniuersa labia dolosa, et linguam magniloquam. Sequitur sententia generalis; sicut solet lege sanciri, quando unus peccat, et uniuersale malum seueritas promulgata condemnat. Disperdat, contra adunationem dicitur Iudeorum; ut passim pereant, qui in una se prauitate collegerant.  Lingua uero magniloqua est que sibi aliquid magne potestatis assumit; nec intelligit a Creatore datum, dum euentus rerum sibi putat esse subiectos; sicut Apocalypsis de Antichristo dicit: uidi in cornu illo quod erat excelsius, os loquens magna , etc. Et ne in bono linguam magniloquam potuisses accipere, premisit, labia dolosa. Considera uero pietatem dicentis, quod non hominibus, quia multi ex ipsis conuertendi erant, sed ipsis uitiis imprecatur.

uers. 4. Qui dixerunt: Linguam nostram magnificabimus, labia nostra a nobis sunt: quis noster Dominus est? Illos exponit qui in prosperis rebus nimia loquacitate turgentes, gloriam suam exaltare presumunt,  et ponunt in propria potestate, quod se dementes a Deo non intelligunt accepisse. Hos paulisper interrogo, quare non sunt garruli, cum superuenientibus curis stupida taciturnitate constricti sunt? Defigentes enim uultus in terram, claudunt ostia labiorum; et tanquam linguam perdiderint, sic confusis mentibus obmutescunt. Adde egritudinum uarios casus; ut frequenter non sit idoneus cibum petere, qui uidebatur de labiorum se potestate iactare. Tunc ipsi, si possunt, dicant: Labia nostra a nobis sunt: Quis noster est Dominus? Istud autem, Quis noster est Dominus? Sacrilegorum uerba repetuntur. Que figura dicitur antisagoge, id est contradictio.

uers. 5. Propter miseriam inopum, et gemitum  pauperum, nunc exsurgam, dicit Dominus. In his duobus uersibus subtiliter Patris et Filii inspiciende persone sunt, ut nobis intelligentie confusio possit auferri. Nam postquam arguit eos qui de Domini fundendo sanguine tractauerunt, uenit ad secundam partem, in qua propheta uoce Patris resurrectionem promittit Domini Saluatoris. Aliena enim uerba referre possumus, cum tamen persone nostre non mutamus eloquium. Intelligamus autem que sit hic pietas Creatoris, quando propter miseriam inopum, et gemitum pauperum clarificatus est Dominus Christus: ne eius fideles diutina tribulatione grauarentur. Exsurgam, metaphorice dictum est illum exsurgere qui nescit humana imbecillitate recubare. Sed exsurgam dicit, apparebo, et manifestabor in Filio. Una  enim uirtus, et indiscreta maiestas est. Apparet enim et manifestatur Pater in Filio, sicut ipse in 46 Euangelio dicit: Qui me uidet, uidet et Patrem .

uers. 6. Ponam super salutari meo: fiducialiter agam in eo. Salutare suum dicit Pater uerbum suum, quod est caro factum, per quod uita mortalibus uenit, dum omnis credens salutem copiosa largitate consequitur. Et quid super eum ponit? Consolationem scilicet, quam superius dixit inopum et pauperum: quod Domino Saluatore resurgente, fidelibus prouenisse manifestum est. Fiducialiter agam: potestas omnipotentie paterne declaratur, quia reuera ille fiducialiter agit, cuius uoluntati nullus preualet obuiare. Sic et de Christo in Euangelio dictum est: Erat enim  docens eos tanquam potestatem habens, non tanquam scribe eorum et pharisei . Sed potestas Patris, Filii fiducia est; sicut Filii fiducia, potestas est Patris; quod toti Trinitati pro unitate nature certum est conuenire.

uers. 7. Eloquia Domini eloquia casta. Postquam dixit uerba Patris, eadem ipsa laudando confirmat; nam sic omnia contigerunt, quemadmodum promissa noscuntur. Quid sint ergo eloquia Domini, sub breuitate definitur, id est eloquia casta, uidelicet uirginali integritate purissima, que nullum mendacium corrumpat, nulla macula falsitatis inficiat. Nam sicut castitas ignorat pollutionem, ita eloquia Domini nesciunt cum aliqua sorde misceri. Sed hoc non otiose  accipias, quia contra illud ponitur, quod superius dictum est de iniquis: uana locuti sunt unusquisque ad proximum suum, ut inspecta rerum uarietas ab iniqua nos consuetudine remoueret. Quod schema Grece syndesmos dicitur, Latine collatio, quando sibi, aut persone, aut cause, siue ex contrario, siue ex simili comparantur. Hic enim eloquia diuina laudantur: superius uero sermo humanus arguitur.

uers. 8. Argentum igne examinatum, terre purgatum septuplum. Adhuc definit per similitudinem metalli candidi quid sint eloquia casta. Argentum terre igne examinatum, quod solet esse purissimum, quando frequenti fuerit decoctione mundatum. Examinatum quippe uel purgatum, contra illud ponitur, quod de peccatoribus ait: Labia dolosa in corde et corde.  Et ut quamplurimum distaret agnosceres, addidit, purgatum septuplum. Qui numerus ad septiformem Spiritum uidetur posse respicere, id est, timorem Dei, pietatem, scientiam, fortitudinem, consilium, intelligentiam, sapientiam; per que uerbum diuinum tanquam in succensis fornacibus manens, ueritatis rutila coruscatione resplendet.

uers. 9. Tu, Domine, seruabis nos, et custodies nos a generatione hac in eternum. Sicut superius dixit: Disperdat Dominus uniuersa labia dolosa, ita hic conseruaturum Dominum promittit, qui eloquiis eius pura mente crediderunt. Et uide, sancte regule, qua moderatione seruate sunt. Dum dicit, tu nos custodies, presumptionem caduce humanitatis abscidit; ne quis de se confidendum ullatenus estimaret. A  generatione hac: siue Iudeos, siue mundi istius significat peccatores, a quibus nostra uirtute non possumus custodiri, nisi illius miseratione protegamur. Addidit etiam, in eternum, quia hic nos in tribulationibus consolatur, ibi in eterna securitate constituit; hic adiuuat, illic glorificat et coronat. Ita nos piissimus Creator et hic conseruat, ne pereamus; et ibi beatificat, ut nullatenus miseri esse possimus.

uers. 10. In circuitu impii ambulant: secundum altitudinem tuam multiplicasti filios hominum. Postquam sermones impiorum in prima parte competenti exsecratione redarguit, et in secunda parte eloquia Domini mirabili predicatione laudauit, uenit ad conclusionem psalmi, in qua singulis partibus sub uno uersu digna restituit. Dicit enim sub breuissima sententia:  In circuitu impios ambulare; ut nunquam ad rectam possint semitam peruenire. Tortuose siquidem uie malis semper moribus applicantur, sicut Salomon de impiis dicit: Dereliquerunt uias rectas, ut ambularent in uias prauas . Et ideo peruenire ad requiem octaue diei nequeunt, qui rotarum more in sua semper terga uertuntur. Sequitur, secundum altitudinem tuam, multiplicasti filios hominum. Hoc ad illos pertinet qui sincere eloquiis Domini castis purissimisque crediderunt. Et uide quantum illis in isto uerbo promittitur; dicit enim, secundum altitudinem tuam multiplicasti filios hominum; non secundum meritum suum, sed secundum illud quod humanas nescit angustias sustinere. Altum enim sepe  dicimus quod comprehendere non ualemus. Sub mensura enim Creator non est que creaturis omnibus data est; nec aliqua in eo potest esse dimensio, a quo rebus omnibus numerus, pondus, mensuraque prestatur. Multiplicasti autem filios hominum, ad illam promissionem respicit Abrahe in qua dicit: Multiplicans multiplicabo semen tuum sicut stellas celi . Quod eum in sanctis suis et fecisse, et quotidie facere manifestum est.



Conclusio psalmi.

Consideremus hunc psalmum nimis utilia nobis sacramenta declarasse. Dixit enim quam uanis et superfluis homines locutionibus occupentur; ut non ueritatem qua uiuant, sed quo moriuntur, uelint affectare mendacium. Deinde quale sit eloquium Domini  consequenter exposuit; ut salutariter unicuique sua sordeant, si quantum sint mundissima Domini uerba cognoscant. Quibus rebus illud remedium datur, quoniam secundum potentiam Domini filios hominum constat posse liberari. Et quia undecimi numeri uirtus, in quo hic psalmus est constitutus, euangelicum nobis cognoscitur indicare mysterium; Patrifamilias supplicemus, ut in uineam suam saltem uel undecima nos hora clementissimus intromittat; quatenus mercedem operibus non debitam, sed dignetur donare gratuitam. Nam et beatus Prosper in secunda parte libri qui inscribitur, Ante legem, sub lege, et sub gratia; de undecimo calculo sic ait: Neque sine hoc mysterio undecim uelis cilicinis tabernaculum desuper operiebatur, quo reum esse  ostendat totum mundum Deo, ac sub penitentia degere. Ipsius enim numeri psalmus habet principium: Saluum me fac, Domine, quoniam defecit sanctus, quoniam diminute sunt ueritates a filiis hominum.



47 EXPOSITIO IN PSALMUM XII.



In finem psalmus Dauid.

Cum tituli huius uerba precedenti expositione iam nota sint, conuenit ut de continentia magis psalmi aliquid dicere debeamus. Totus enim de caritate loquitur Domini Christi, in qua est totius legis sita perfectio, quam si quis habet, omnia mundi istius blandimenta postponit; nam dum ipsa sola ex toto corde requiritur, eius contrarium non amatur. Charitas enim Dei quedam uernalis est pluuia uirtutum,  sub qua et beata uoluntas germinat, et operatio sancta fructificat: patiens hic in aduersis, temperata in prosperis, humilitate potens, afflictione letissima, inimicis beneuola, bonis suis superans malos. De qua etiam superne creature semper accense sunt: flamma reficiens, desiderium salutariter crescens; et ut apostoli uoce cuncta complectar: Deus ipse caritas est . Quapropter ipsam nos decet expetere, ipsam sine fine desiderare; ut quia hic inde expleri non possumus, saltem ex ea in futura retributione satiemur, sicut in centesimo decimo octauo psalmo legitur: Defecit in salutari tuo anima mea . Istud enim deficere, felici est perennitate constare.



Diuisio psalmi.


Cum respiceret propheta proxima parte genus humanum mortiferis superstitionibus occupari, nec ad culturam ueri Domini puris sensibus festinare, credulitatem suam aduentu sancte incarnationis magno desiderio deprecatur expleri; ut uel tunc confusa gentilitas salutariter deuios errores abiiceret. Secundo membro, ad nostras petitiones efficaciter instruendas illuminari fidem suam uehementer expostulat: ne inimici aliqua fraude succumberet, qui semper se in eius dicit misericordia fuisse confisum.



Expositio psalmi.

uers. 1. Usquequo, Domine, obliuisceris me in finem?  Plenus propheta, ut dictum est, Domini caritate copiosa, qua eius humanationem auide sustinebat, confidenter eructans dicit differri se diutius ab exspectatione sua: quando omni desideranti ualde molesta dilatio est. Quem licet illuminatione fidei credebat esse uenturum, de eius tamen tarditate conqueritur, cuius adhuc speratum cernere non merebatur aduentum. Non enim obliuiscitur Deus, sed ab eo qui desiderat, obliuionem creditur pati, quando differt donare quod petitur. In finem, hic tempus significat quo incarnationem Domini preuidebat esse uenturam. Talis enim querela fideles animas pulsat, ut et sine fine celestia cupiant, et de Domini semper promissione confidant. Et intuendum, quod per hos quatuor uersus ubique uerba constantissime patientie  ponit; dicit enim: Usquequo, quousque, quandiu, repetens etiam usquequo. Que figura dicitur epimone, quando similia dicta crebra repetitione geminantur.

uers. 2. Quousque auertis faciem tuam a me? Apparitionem postulat Christi, quam in Spiritu iam preuidebat. Ipsa est enim facies eius, que carnalibus oculis potuit apparere: quam ille uir sanctus affectu generalitatis merito cupiebat aspicere, que mundum dignata est celesti uisitatione saluare. Sic et desiderium diuini amoris ostensum est, et impletam caritatem constat in proximis: quando iugiter expetebat quod omnibus prodesse cognouerat. Utrumque enim coniunctum, utrumque sociatum; ut nec Deus sine proximo ametur, nec proximus sine  Diuinitate diligatur.

uers. 3. Quandiu ponam consilium in anima mea. Hic ardor maximus sustinentis exprimitur. Dicit sibi deesse consilium, ut uidendi possit mitigare affectum: quando inestimabilis anxietas est concupiscere bonum, et diutius sustinere uenturum.

uers. 4. Dolorem in corde meo per diem. Usquequo exaltabitur inimicus meus super me? Adhuc super piis conquestionibus perseuerat. Subauditur enim de uersu superiore ponam, ut sit plena sententia: Dolorem in corde meo ponam per diem, id est per singulos dies, ut absolute continuatio temporis possit intelligi. Et respice uersus istius primum uerbum, ut iam non desiderium, sed decoro crescente ambitu  excitatus dolor maximus sentiatur; quod utique fit quando spes longa protrahitur. Inimicus meus: de diabolo dicit, qui ante aduentum Domini exaltatus humana captiuitate gaudebat. Super me, hoc est super credulitatem meam, quia ille toto orbe colebatur instanter, cum deuotionem fidei diuina religio non haberet.

uers. 5. Respice et exaudi me, Domine Deus meus. Illumina oculos meos, ne unquam obdormiam in morte. uenit ad secundum membrum deprecationis sue. Sed quas hic pietatem eius lacrymas profudisse credamus, ne dilatione diutina totus mundus captus erroribus interiret? Me enim cum dicit, non sibi tantum singulariter petit, sed uniuersis fidelibus supplicat subueniri, quorum dilectione remedium generale  petebatur. Respice, ad illud referendum est quod superius ait: Usquequo auertis faciem tuam a me? exaudi uero, ad illud quod dicit in capite psalmi: Usquequo, Domine, obliuisceris me in finem? Oculos autem cordis hic debemus aduertere, qui in mortem obdormiunt, quando fidei lumine sepulto, carnali delectatione clauduntur. Ipse est enim somnus de quo letatur inimicus.

uers. 6. Nequando dicat inimicus meus, preualui aduersus eum. Qui tribulant me, exsultabunt si motus fuero. Hoc de diabolo et angelis eius dicit, quibus talis consuetudo est, insultare dum capiunt, uictorias suas putantes sequacium ruinas. Dicit enim: si diuisus a te fuero, illis gaudium dabo qui detestabili consuetudine tunc efficiuntur leti, quando deceptos  a se cognouerint possideri. Nam quod dicit, si motus fuero, significat infidelis anime mutabilitatem: quia necesse est ut in laqueum diaboli pedem mittat, si se quispiam uestigio mentis a Domini firmitate subducat.

uers. 7. Ego autem in misericordia tua speraui. Exsultabit cor meum in salutari tuo. Quamuis desiderio 48 magno raperetur, patientie sue tamen momenta declarauit dicens: quia etsi adhuc contingat propria uota differri, ipse tamen, superna misericordia suffragante, in spe eius possit firmissimus inueniri, sicut Apostolus dicit: Spes autem non confundit . In tua enim misericordia dicit, quoniam qui aliter putat, omnem spem sue credulitatis euacuat. O uirtus fidei, et firmitas magna credentis!  Gaudebat ad presentis absentiam, et interior homo Dei salutare iam conspexerat, quem adhuc exterior carnalibus oculis cernere cupiebat.

uers. 8. Cantabo Domino, qui bona tribuit mihi: et psallam nomini Domini altissimi. Cum se in principiis crebra conquestione a desiderio suo dicat esse dilatum, hic sibi beneficia Domini iam letus asserit contributa; siue quia per prophetie uirtutem accepisse se dicit, quod manifeste nouerat esse uenturum; siue quia hoc ipsum credidisse iam premium erat, sicut legitur: Credidit Abraham Deo, et reputatum est illi ad iustitiam . Merito ergo accepisse se dicit, cui tanta fidei fuerat firmitas contributa. Et intende quod prius dixit, cantabo; deinde  psallam; cantabo corde, ubi nimia letitia complebatur [ms. G., contemplabatur]; psallam operibus bonis, quod maxime Diuinitas querit; ut cantabo pertineat ad contemplatiuam, psallam ad actualem. Que duo tanquam gemini oculi pulcherrime sociata, reddunt illuminatissimum Christianum.



Conclusio psalmi.

Respiciamus prophetam in contemplatione beata positum, quanto desiderio gloriosam incarnationem Domini sustinebat; et hinc aduertamus quale munus inde suscepimus, quod regem potentem, et sanctum prophetam tanto studio conspicere uoluisse sentimus. Sed Domino supplicandum est, ne diabolo tradat sub desertione tentandos, et tali beneficio nos reddat indignos; ut cui ille adhuc uenturo deuotissime famulabatur,  nos ei, qui iam uenit, fideliter seruiamus. Admonet etiam duodenarius numerus apostolorum nos recolere quantitatem, qui doctrina perfectissima mandatorum, et Dominum supra omnia dilexerunt, et proximos eadem ut se caritate complexi sunt; ut merito hic psalmus talia nobis sacramenta concesserit, qui apostolorum noscitur numero consecratus. In duodecim quoque tribus Hebreorum populum constat esse diuisum. Duodecim etiam sedes in iudicio uenturo Dominus promittit apostolis. Duodecim quoque mensibus annus ipse partitus est. Sed et alia huiusmodi plura diligens lector inuenies, ut hunc calculum multis mysteriis refertum esse cognoscas.



EXPOSITIO IN PSALMUM XIII.



In finem psalmus Dauid.


Cum uerba ista premissis expositionibus omnino iam nota sint, memoria potius de his quam sermo noster requiratur. In titulis autem iuste finis frequenter repetitur, ut semper ad omnipotentem Christum audientis animus erigatur. Sed finis iste, sicut dictum est, uariis significationibus sensum nostrum transmittit ad Dominum: nunc tribulantium confessione, nunc exsultatione letantium, nunc docentis affectu, nunc comminatione iudicii. Modo tamen psalmus hic Iudeorum uesaniam uehementi increpatione castigat: asper inuectionibus, terribilis profanis, amarus incredulis; ut hec increpatio merito sancte detur Ecclesie, contra cuius propositum demens perfidia prauas intentiones nititur excitare.



Diuisio psalmi.


Facies illa Domini, que in duodecimo psalmo desiderabili supplicatione petebatur, hic iam introducitur aduenisse. Et ideo primo modo increpat Ecclesia catholica Iudeos, qui uiso Christo minime crediderunt. Secundo modo dicit inani eos trepidatione confundi, qui fructuosum timorem Domini cognoscere noluerunt. Ad postremum, eorum in finem seculi predicitur euenire conuersio, cum plenitudo gentium longis seculis exspectata prouenerit; ut cum Domini pietas in eis proditur, ad confessionis remedia facilius inuitentur.



Expositio psalmi.

uers. 1. Dixit insipiens in corde suo: Non est Deus.  uidens populus Iudeorum Christum humiliter in assumpta carne uenisse, insipienter dixit: Non est Deus. Nec intellexit ipsum esse qui predictus erat a prophetis. Ideo grauius quia non labiis, sed dixit in corde; ut malo uoto peior incredulitas iungeretur.

uers. 2. Corrupti sunt et abominabiles facti sunt in uoluntatibus suis; non est qui faciat bonum, non est usque ad unum. Corrupti sunt, dum ab Scripturarum sanitate recedentes, in sensus probati sunt incidisse uitiosos. Sequitur deinde pena peccati, ut nefandissima incredulitate maculati, abominabiles Domino suis erroribus redderentur. uoluntas enim dicta est a uolatu, quoniam animus quo uult nimia uelocitate transfertur. Sequitur, non est qui faciat bonum.  Quid ergo dicimus de patriarchis? Nonne bonum fecit Ne, cum Domini preceptis obediens, in arcam saluandus intrauit? Nonne idem bonum fecit Abraham, cum filium suum obediens diuinis iussionibus obtulit immolandum? Nonne bonum fecit Iob, qui dura passione percussus, in omnibus Domino gratias actitauit? Quid dicam de prophetis et apostolis, qui mandatis Domini famulantes, seipsos gloriosis mortibus obtulerunt? Fiunt hodieque, Domino largiente, iustorum operatione que bona sunt. Sed, ut hec negatio uerissime tibi debeat elucere, considera quid sequitur, non est usque ad unum. Reuera solus est Christus, sine quo bonum aliquod uel incipere uel implere imbecillitas humana non preualet. Quapropter iure negatum est ullum facere bonum, nisi  usque ad ipsum fuerit eius miseratione peruentum. Nam cum ad eum acceditur, nec ab ipso receditur, omne bonum sine dubitatione peragitur. Iste est ergo finis, qui est promissus [ed., premissus] in titulo.

49 uers. 3. Dominus de celo prospexit super filios hominum. Quomodo prospexit? Scilicet ut nobis mitteret Unigenitum Filium suum, per quem uera fides euidentius potuisset agnosci. Super filios hominum, de Iudeis potest intelligi, sicut in Euangelio Dominus ait: Non sum missus, nisi ad oues que perierant domus Isrel , ut honoratius eos appellauerit filios hominum propter unius Dei cultum et in comparatione gentilium. Illi enim populo specialiter cognoscitur datum, quod repellendo sacrilegus  a se reddit alienum.

uers. 5. Ut uideat si est intelligens, aut requirens Deum. uideat, uideri faciat. Quod schema dicitur hypalage, id est permutatio, quoties in alium intellectum uerba que dicta sunt transferuntur; ut dicatur ex tempore nosse quidpiam, qui antequam fiant, nouit uniuersa. Sic et Abrahe locutus est Dominus: Nunc cognoui quoniam times Dominum Deum tuum ; sic dicturus est in iudicio suo peccatoribus: Nescio uos , et his similia. Quod genus locutionis in Scripturis diuinis reperis frequenter insertum. Intelligens autem dixit propter assumptionem humanitatis, quia Deus intelligi debuisset, qui multis miraculis aduentum sue diuinitatis  ostendit. Requirens uero posuit, si eius mandata sequerentur. Ille enim requirit Deum, qui ab eius uoluntate non discrepat. Sic uno uersu mysterium sancte incarnationis ostensum est, ut per hoc et hominum fides potuisset intelligi, et remedium debuisset optati muneris inueniri.

uers. 5. Omnes declinauerunt, simul inutiles facti sunt: non est qui faciat bonum, non est usque ad unum. Omnes dicuntur declinasse, cum tamen ex eis non minima turba crediderit. Sed a parte totum accipiendum est; tanti enim impii fuerunt, ut pene omnes perfidi esse ac periisse putarentur. Isti ergo declinauerunt a gratia Dei, et facti sunt inutiles sibi.

uers. 6. Sepulcrum patens est guttur eorum, linguis suis dolose agebant. Hi quinque uersus usque ad diuisionem  secundam in Hebreis exemplaribus non habentur. Sed quoniam in usum Ecclesie consuetudine longa recepti sunt, prout concessum fuerit, singulos exponemus. Presens itaque uersus et in quinto psalmo iam dictus est. uerum quia eadem erat gens, et causa consimilis, apte in illos repetita probatur esse sententia. Merito ergo sepulcrum dictum est guttur eorum, qui mortifera loquebantur; nam sicut illa cum patent fetidos odores exhalant, ita et istorum guttur pestiferos sermones proferebat; et ne soli pereant, linguis suis dolosa disseminant. Memento autem quod in his quinque uersibus, per secundam speciem definitionis, que Grece dicitur ennematice, Latine notio nuncupatur, illos insipientes designarit de quibus superius ait, in  cordibus suis cogitare sacrilega. Que species non substantialiter quid sit designat, sed eos euidenter insinuat per suorum actuum qualitatem.

uers. 7. uenenum aspidum sub labiis eorum: quorum os maledictione et amaritudine plenum est. Aspidum immane genus constat esse serpentium, quod naturali obstinatione uerba incantantium non perhibetur admittere, nec a uoto suo potest remoueri, quod nullo ualet carmine mitigari. Huic Iudei aptissime comparantur, qui aduersum uerba salutaria induxerunt miseri lethiferam surditatem; et elegerunt magis consilia uenenosa sequi, quam ad salutaria instituta perduci; ut merito de illis dictum esse uideatur: Elegerunt magis tenebras quam lucem . uenenum enim dictum est ab eo quod per  uenas serpat. Sic et uota malignorum occulta cogitatione grassantur. Sequentia quoque pulchre nimis in aspidis comparatione manserunt, cui dum blanda carmina dicantur, illa semper minatur exitium: ita et os Iudeorum maledictione et amaritudine plenum erat, quando pro bonis admonitionibus blasphemabant Dominum Christum, et de eius nece tractabant.

uers. 8. ueloces pedes eorum ad effundendum sanguinem. Pedes appellat consilii progressus, quibus de incepto mouemur ad exitus rerum. Nam quod dixit, ueloces, ostendit moderationis illis consilia defuisse. Ad effundendum sanguinem, subaudiendum, Domini Saluatoris; ut celeritate  rei, crescat immanitas actionis, Ita sanguis  iste Agni immaculati, dum a Iudeis effusus est, nimis eos criminosos effecit; sed cum ad nos peruenit, beatitudini consecrauit.

uers. 9. Contritio et infelicitas in uiis eorum, et uiam pacis non cognouerunt. Optime uia describitur impiorum, que contritio est, quia et terit et teritur. Infelicitas uero, quia nunquam per ipsam, nisi ad infausta supplicia peruenitur. Sed potest aliquis et in uia peccatorum esse, et ad uiam iterum redire iustitie. Hic autem negat illos aliqua conuersione liberatos, cum dicit, uiam pacis non cognouerunt, quando ipsum Dominum, qui est uia pacis, cecati corde nullatenus intelligere meruerunt.

uers. 10. Non est timor Dei ante oculos eorum. Precedentibus rebus subiuncta est sententia que  pulchre cuncta concluderet. Ideo enim illi tanta fecerunt, quia timorem Dei ante oculos non habebant; sicut de ipsis dicit Apostolus: Si enim cognouissent, nunquam Dominum glorie crucifixissent , Sic uere dicimus Dominum glorie crucifixum, cum tamen eum constet carnis tantum, non etiam diuinitatis natura fuisse trucidatum.

uers. 11. Nonne cognoscent omnes qui operantur iniquitatem, qui deuorant plebem meam sicut escam panis? Dominum non inuocauerunt. Sancta Ecclesia, cuius persona in hoc psalmo loquitur, uenit ad secundum modum, ubi omnibus impiis diuinum iudicium comminatur: dicens in illa retributione generali cognoscere uindictam, qui nunc operantur sub libertate malitiam. Ordo autem uerborum talis est:  Nonne cognoscent omnes qui operantur iniquitatem. Et de sequenti uersu iungendum est, quoniam Deus in generatione iusta est. Utique cognoscent in futuro iudicio, quando uiderint bonos ad eterna premia diuinitus  inuitari, se uero ad supplicia nunquam finienda transmitti. Qui deuorant plebem meam. De illis dicit, qui dogmate ferali absorbent simplices Christianos. Nam quod ait, sicut escam panis, animo peccantium uidetur aptatum; quia sicut esurientes famem suam putant dulcissimo cibo panis expleri, ita et isti festinant Christianorum deceptione satiari. Additum est unde illis augeatur interitus: quia Dominum inuocare noluerunt. Necesse enim erat illos desperata gerere, qui Dominum Saluatorem noluerunt superbis mentibus inuocare.

 50 uers. 12. Illic trepidauerunt timore, ubi non erat timor, quoniam Deus in generatione iusta est. Sicut opportuno tempore timere prouidentia est, ita dementie probatur esse coniunctum, inepta se quadam trepidatione confundere. Illic enim constat esse cautelam, hic arguitur semper ignauia. Merito ergo inani tremore concussi sunt, qui timorem Domini salutarem in hoc seculo de suis mentibus abiecerunt. Dicebant enim Iudei: Si credimus in eum, pro ipsa nouitate culture, uenient Romani, et tollent nobis et locum et gentem . Ita factum est, ut non timendo Dominum superuacuis trepidationibus angerentur. Addidit, quoniam Deus in generatione  iusta est. Sententia secuta est, que corrigeret infideles, ut meminerint continentiam sibi Diuinitatis abesse, cum se uideant uentosa felicitate consurgere. Quod totum pia mente predicitur, ut improborum mens sacrilega corrigatur.

uers. 13. Consilium inopis confudisti, quoniam Dominus spes eius est. Inuectio dirigitur ad Iudaicum populum, cui dicitur enigmatice: Christi consilium confudisti, id est suscipere noluisti, qui ad te uenerat liberandum; ut qui dare disposuerat creditus salutem, contemptus ingerat ultionem. Inopis autem dicitur de Domino Saluatore, qui de suo diues, propter nos factus est pauper . Et totus hic uersus sub admiratione legendus est. Consilium inopis confudisti, quoniam Dominus spes eius est; ut  unde magis debuit reuerentior existere, inde potius uideretur contemptus opprobria sustinere. Nec moueat quod a parte assumpte humanitatis spes sancte incarnationis dicitur Deus. Aliter enim humilitas humanitatis eius ostendi non potuit, quam pro hominum salute suscepit: sicut et in alio psalmo dicturus est: Deus, Deus meus, respice in me: quare me dereliquisti ?

uers. 14. Quis dabit ex Sion salutare Isrel? cum auerterit Dominus captiuitatem plebis sue. Postquam de Domini aduentu Ecclesia sancta locuta est, nunc ad admirationem tanti beneficii redit dicens: Quis dabit ex Sion salutare Isrel? Cum dicit: Quis, nullum uult intelligi, nisi Dominum Patrem, qui Dominum Christum in Sion, id est in Ierusalem mittere  ac prestare dignatus est. Ipse est utique Salutaris Isrel, hoc est, bene credentium eterna salus et infinita securitas. Sequitur, cum auerterit Dominus captiuitatem plebis sue, id est cum damnauerit diabolum, qui Dei plebem impia crudelitate persequitur et captiuare festinat.

uers. 15. Letetur Iacob, et exsultet Isrel. Superiori interrogationi iungitur consolatiua responsio; ut letetur Iacob, id est Iudeorum et gentium populus per gratie munera collectus siue colligendus, qui aliquando sua infidelitate uagatus est. Hic enim Iacob, Iudeorum antiquus populus debet intelligi; quamuis eius nomen more Scripturarum et nouo populo in subsequentibus datum esse uideatur. Isrel autem uniuersalem Ecclesiam de cunctis mundi partibus  aggregatam congruenter aduertimus, que necesse est ut exsultet, quando ad regnum celorum Domini miseratione peruenerit. Et uide, diuersis causis quam propria uerba tributa sint! Letabitur Iacob, quia non speratam suscepit medicinam. Exsultabit Isrel, id est inenarrabili gaudio cumulabitur, quando uiderit re, quod ardentissime desiderabat spe.



Conclusio psalmi.

Si pio animo dicta cogitemus, illa nobis uirtus in hoc psalmo predicata est, ut inimicis nostris, quantum in nobis est, mente beneuola consulamus, ne ceca obstinatione durati, insolubili mancipentur errori. Increpat enim Ecclesia populum peccatorem,  ut ad suum non festinet exitium: quatenus prauitate deposita non moretur abiicere, unde potest modis omnibus interire. Quapropter et nos, prout datum fuerit, sequamur instituta reuerenda. Suadeamus hereticis rectam fidem, superbis predicemus sanctam humilitatem. Nobis potius ista conferimus, si talibus prodesse mereamur. Scire autem debemus primum hunc esse psalmum eorum qui de Iudeorum increpatione et conuersione conscripti sunt. De numero quoque huius psalmi sic coniicere non putamus absurdum: ut quia sancta Ecclesia introducta est ad loquendum, que et quinque libros Moysi, et octo dierum pro dominica resurrectione recipit mysteria, merito persona eius tertium decimum calculum tenere uideatur, quia Noui et ueteris Testamenti sacramenta  complectitur. Siue quod iste numerus ad illud aptari potest, quod a natali Domini usque ad eius apparitionem tredecim dies esse noscuntur. Merito ergo celestibus rebus supputatio ista completa est.



EXPOSITIO IN PSALMUM XIu.



In finem psalmus Dauid.

Cum titulus iste nos solemniter remittat ad Dominum, nec sit aliquid noui quod de eius uerbis dicere debeamus, de textu potius psalmi que sunt aptissima perquiramus. Non enim, ut aliqui psalmorum, quadam profunditate uelatus est; sed prophetice interrogationi respondet Dominus in Decalogi exemplum, decem uirtutibus ad beatitudinis sue atria perueniri. Quas non per singulos uersus queras,  quoniam singule et bine et terne per unumquemque uersiculum continentur. Sed nos opportunissimis locis, quemadmodum diuidi et intelligi debeant, admonebimus. Et nota quod hic institutor fidelium secundus est psalmus. In primo enim beatum uirum quinaria diuisione complexus est, dicendo: Qui non abiit in consilio impiorum, et in uia peccatorum non stetit, et in cathedra pestilentie non sedit: sed in lege Domini fuit uoluntas eius, et in lege eius meditabitur die ac nocte. . Hic autem talem uirum decem dicit sanctis preeminere uirtutibus. Sic et ibi Pentateuchi, et hic Decalogi uirtus ostenditur.



Diuisio psalmi.

Diuisio psalmi huius tota in interrogatione et responsione  noscitur constituta; sed interrogatio constat uno uersiculo, responsio uero sex uersibus continetur. Nunc ad exponenda uerba ueniamus.



51 Expositio psalmi.

uers. 1. Domine, quis habitabit in tabernaculo tuo, aut quis requiescet in monte sancto tuo? Desiderans propheta nosse quos dignos Ecclesia sua Dominus iudicaret, tanquam pius sacerdos ante faciem eius assistens responsa petit, et de sciscitatione sua cupit se fieri certiorem. Que figura dicitur erotema, quando interroganti fit apta responsio. Interrogat enim, quis in eius tabernaculo possit habitare? Sed cur uocetur tabernaculum paulo diligentius perscrutemur. Maiores nostri domos pauperum tabernas appellauerunt  propterea quia tantum trabibus, non adhuc tegulis tegebantur, quasi trabernas. Et quia ibi habitabant et cenabant, sicut antiquis mos erat semel cibum sumere, ex duobus nominibus unum traditur factum esse uocabulum, id est ex traberna et cenaculo, quasi trabernaculum. Hinc iam tabernacula consonanter dicta sentimus expeditionales et subitas habitationes. Nam et in ueteri Testamento iussit sibi Dominus tabernaculum fieri , cum Isreliticus populus esset in castris, ut uelut quedam domus diuina simul moueretur cum mansionibus Hebreorum. Unde factum est ut fides catholica, que per Ecclesias toto orbe diffusa est, Dei tabernaculum nuncupetur. De quo etiam et Iosephus in libro Antiquitatum tertio, titulo septimo, diligenti narratione  disseruit, quod nos fecimus pingi, et in pandectis maioris capite collocari. Montem uero sanctum significat Ierusalem futuram. Sed intuere quam pulcherrime uarios se sensus apta uerba distinguant. In tabernaculo dicitur, quis habitat? de illo qui adhuc in huius seculi agone contendit. In monte quis requiescit? quando iam unusquisque fidelium post labores huius seculi, eterne pacis securitate reficitur.

uers. 2. Qui ingreditur sine macula. uenit ad secundam partem, unde iam quasi ex adytis responsa tribuuntur; et ex persona Domini Christi dicitur, quod et desiderio satisfaciat postulantis, et incarnationis eius adorabile reuelet arcanum. Prima siquidem gloria ipsius fuit ingredi tabernaculum sine macula, quando templum Ierusalem a peccatis liber intrabat.  Nam cum alii domum Dei purificationis causa fuerint ingressi, ille solus taliter introiuit, ut sine macula ante conspectum Patris assisteret, ut non illi lex aliquid daret, sed ipse potius legem, sicut optimus legislator, impleret.

uers. 3. Et operatur iustitiam. Hec secunda est quam Dominus fecit, cum de synagoga uendentes et ementes eiecit, in diuino templo humanum prohibens esse commercium; ait enim: Domus mea domus orationis uocabitur; uos autem fecistis eam speluncam latronum .

uers. 4. Qui loquitur ueritatem in corde suo. Tertia est quam singulariter Saluator noster impleuit. ueritas est enim res que nullatenus aliter quam confirmauerimus,  aut fit, aut facta est, aut facienda esse monstratur. Loquebatur enim tacitus in corde suo ueritatem, quando dolose perquirentibus sermonis sui mysteria non prodebat. Nam cum Iudeorum falsitatibus et uoce presidis urgeretur, admirantibus cunctis, non ei respondit ullum uerbum; sed in sancta sua conscientia loquebatur, quod digni non erant audire qui eum fraudulenter uidebantur inquirere.

uers. 5. Et non egit dolum in lingua sua. uenit ad quartam. Nam sine dolo omnia se fuisse locutum in Euangelio testatur ipse dum dicit: Omnia que audiui a Patre meo nota feci uobis . Quid enim mundius, quidue simplicius, nisi ut ueritas illa incommutabilis nulla adiectione uel suppressione uiolata,  ad aures hominum integritate purissima perueniret?

uers. 6. Nec fecit proximo suo malum. Quintam ingressus est, que item probatur in Domino, qui non solum nullum lesit, sed etiam patienter cuncta sustinuit. Proximum uero dixit populum Iudeorum, a quo traxit carnis originem, pro quibus etiam in cruce positus orauit dicens: Pater, ignosce illis, quia nesciunt quid faciunt . uides proximo malum non fuisse factum: quando pro eis etiam, ut absoluerentur oratum est.

uers. 7. Et opprobrium non accepit aduersus proximum suum. Hec sexta est, que Iudam Scarioth designat. Nam dum se nosset ab ipso tradendum, nulla eum uoluit publica increpatione confundere, sed tantum  generaliter dixit: Qui mecum manum mittit in paropside, ipse me traditurus est . Ita factum est, ut nec diuinitatis sue uirtutem intelligentibus celaret, et proximi famam mordaci laceratione non carperet. Non accepit, id est gratum non habuit. Accepta enim illa dicimus, que nobis grata esse monstramus.

uers. 8. Ad nichilum deductus est in conspectu eius malignus: timentes autem Dominum magnificant. Hec est responsio septima, ubi diabolum malignum in conspectu suo deduxit ad nichilum, quando ei dixit: Redi retro, Satanas, non tentabis Dominum Deum tuum . Hoc enim cui potest alteri congruere, nisi quem constat uirtute propria cunctis spiritibus imperare? Sequitur etiam alterius partis decora  subiunctio, ut sicut in conspectu eius malignus ad nichilum deductus est, ita qui Dominum timent, eum semper puro corde magnificent. Quod schema dicitur paradigma, sicut et in primo psalmo iam dictum est. Inuitat enim nos prosperis, et terret aduersis.

uers. 9. Qui iurat proximo suo et non decipit eum. Octaua uirtus edicitur, quam Dominus fecit quando apostolis suis certissima ueritate promisit dicens: uos amici mei estis si feceritis que ego precipio uobis. Iam non dico uos seruos . Inspiciamus autem quid ista sententia in principio suo dicit: Qui iurat proximo suo? Iurare enim est hominum sub attestatione diuina aliquid polliceri. Sed cum et Deus ipse promiserit, aptius dicitur eodem pollicente iuratum. Iurare enim dictum est, quasi iure orare,  id est iuste loqui. Tunc autem quispiam iuste loquitur quando ea que promittit implentur. Iurare ergo Deum promittere atque complere est, sicut alibi dicit: Iurauit Dominus Dauid ueritatem, et non frustrabitur eum . Et iterum: Iusiurandum quod iurauit ad Abraham patrem nostrum . Quod multis locis in diuina lectione reperies.

uers. 10. Qui pecuniam suam non dedit ad usuram. Nona iam tangitur quam subtilius indagemus. Duobus modis in Scripturis sanctis pecunia probatur intelligi: una est ista metallica quam ad usuram dari omnino prohibetur, quoniam uitium cupiditatis est exigere uelle quod te nescias commodasse. Hanc quidem habuit 52 Dominus Christus, quam Iude  tradidit pauperibus erogandam, quam non dedit ad usuram, quando illam indigentibus ad informandos nos pia largitate concessit. Altera uero est quam ad usuram dari, Euangelio dicente, suademur, id est, predicationes sanctissimas et instituta diuina. Ait enim: Sciebas me hominem durum et austerum: nonne oportuerat te committere pecuniam meam nummulariis, et ego ueniens exegissem utique quod meum est cum usuris ? Sic enim istud uerbum equiuocum pro locorum qualitate suscipitur.

uers. 11. Et munera super innocentes non accepit. uirtus decima, que restabat, impleta est. Hic super innocentes, contra innocentes datur intelligi; quod non solum Dominum constat non fecisse, sed etiam ipse se probatus est pro salute generalitatis offerre,  sicut in Euangelio dicit: Pastor bonus animam suam ponit pro ouibus suis . Accepit enim a magis munera, sed non super innocentes. Sumit etiam quotidie que sacris altaribus offeruntur, sed non super innocentes. Quapropter intelligamus pias et paruas oblationes caritatis studio non esse omnimodis respuendas. Nam si omne munus abiici uoluisset, nequaquam fuisset additum, super innocentes.

uers. 12. Qui facit hec non mouebitur in eternum. Expositis decem uirtutibus, que de Domino Iesu Christo non incongrue sentiuntur, interrogationi prophetice breuiter data est absoluta responsio: quoniam qui facit hec, ipse habitat in tabernaculo Domini, et in sancto monte eius requiescit. Sed considera quia facit dixit, non cantat, ut nos ad actualem  uirtutem interposita lege constringeret, ne secreta tanti mysterii, intenti solis cantibus inaniter psalleremus. Non mouebitur, id est ab ipso non mouetur, quod solis sanctis beatisque prestatur. Nam omnis ab illo impius dimouebitur in eternum, quando eius regni communione priuabitur. Hoc schema dicitur zeugma, id est coniunctio, quando multa pendentia aut uno uerbo aut una sententia concluduntur. Sed hic in sententia factum est; in uerbo autem ubi inuentum fuerit non silebimus.



Conclusio psalmi.

Hic est celestis ille Decalogus, hoc decem chordarum spirituale psalterium: hic uere numerus coronalis quem solus ille complere potuit, qui mundi uitia cum suo auctore prostrauit. Sed precemur iugiter  omnipotentiam eius, ut qui talia per nosmetipsos implere non possumus que iussa sunt, eius ditati munere faciamus. Calculi quoque ipsius non est consideratio negligenda; nam quarta decima generatione a transmigratione Babylonie, aduentus Domini Saluatoris eluxit, ut merito et hic ipse uideatur locutus, qui in eiusdem numero generationis aduenire dignatus est.



EXPOSITIO IN PSALMUM Xu.



Tituli inscriptio ipsi Dauid.

Dum omnes dicantur inscriptiones titulorum qui psalmorum frontibus affiguntur, nescio quid mysticum iste designans, hoc specialiter primus continere  declaratur. Retinemus enim, quando est Dominus passus, hunc titulum supra caput eius fuisse conscriptum, iehsu Nazarenus Rex Iudeorum . Sed ipsi ueraciter intelligendi sunt Iudei, qui pura Christo deuotione famulantur. Et quia Rex noster Saluator de sua passione et resurrectione locuturus est, merito huius inscriptionis commemoratio facta est, que tantis post temporibus erat, Domino dispensante, secutura. Et ut hanc tituli inscriptionem, non ad quamlibet aliam personam, sed ad Dominum Christum referri debuisse cognosceres, adiectum est, ipsi Dauid; quod ad Dominum Saluatorem competenter referri crebra expositione monstrauimus. Sciendum est autem quod hic psalmus secundus est eorum qui passionem et resurrectionem  Domini breuiter tangunt.



Diuisio psalmi.

Per totum psalmum introducitur persona Domini Saluatoris. Prima positione secundum consuetudinem suam ex humanitate suscepta, uerba facit ad Patrem, conseruari se petens, quia spem suam posuerit semper in eo, non Deitatis sue quidquam minuens, sed naturam humanitatis ostendens. Naturam dico, originem uniuscuiusque rei, uigoremque substantie. Subiungit etiam quemadmodum sancti eius non carnalibus desideriis, sed spiritualibus uirtutibus eligantur; omnia que pertulit ad hereditatis sue gloriam asserens fuisse perducta. Secunda positione idem Patri gratias refert, qui illi a dextris apparendo, iniquitatem huius seculi, omnipotentie sue uirtute  superauit. Unde animam suam de inferno asserit esse liberatam, et post resurrectionis gloriam in delectationibus dextere ipsius se memorat collocatum.



Expositio Psalmi.

uers. 1. Conserua me, Domine, quoniam in te speraui. Inter pericula humana uenturus, et Iudaice obstinationis impios sensus, natura humanitatis assumpta conseruari se paterna protectione deprecatur; et quo facilius eius rei sequeretur effectus, sperasse se dicit semper in Domino. Hec figura dicitur ethopeia, quoties datur locutio certe persone. Persona est enim hic Domini Saluatoris ex duabus distinctis perfectisque naturis homo [mss. A., B., F. perfectus homo], idemque Deus unus permanens  Christus.

uers. 2. Dixi Domino, Deus meus es tu, quoniam bonorum meorum non indiges. Dixit, non labiis, sed cordis affectu; unde sancta conscientia loquebatur. Deus meus es tu, a forma serui Filius dicit ad Patrem, ut duas naturas in una persona Domini Saluatoris euidenter agnosceres. 53 Una ex nostra infirmitate humilis, altera ex sua potestate mirabilis, ut intelligas quod passus est, fuisse carnis; quod resurrexit, potentissime maiestatis. Ad destruendam quoque arrogantiam humani generis, que suis uiribus aliquid boni se facere posse confidit, addidit, quoniam bonorum meorum non indiges. Audiant hoc Pelagiani, qui aliqua bona putant suis uiribus applicanda. Clamat  humanitas uerbi bonis suis Deum penitus non egere, ad ipsum referens omnia qui [ed., que] donauit, non ad se qui collata suscepit.

uers. 3. Sanctis qui in terra sunt eius, mirificauit omnes uoluntates meas inter illos. Prius nobis uerborum ordo ponendus est, ut sermonum obscuritate submota, sensus nobis facilius elucescat. Sanctis qui sunt in terra eius, mirificauit, id est Pater omnes uoluntates meas. Ut cognosceres Christum Dominum ab electis esse diligendum, addidit, inter illos, hoc est sanctos qui sunt in terra uiuentium; non inter quoslibet seculi se ambitione iactantes, sed inter illos tantum qui predestinati sunt ad regna celorum; significans innocentes et iustos, inter quos mire facte sunt uoluntates Domini Saluatoris, quando  illis obedientibus et iussa ipsius facientibus, de mortalibus eternos reddidit, et de terrenis celestes beneficio sue pietatis effecit.

uers. 4. Multiplicate sunt enim infirmitates eorum: postea accelerauerunt. Non congregabo conuenticula eorum de sanguinibus. De sanctis dicit, qui Domino prospiciente [mss. A., B., F., propitiante], afflictione saluberrima de mundi huius deceptiosa uoluptate liberati sunt. Prius enim multiplicata est illis per seueritatem legis infirmitas carnalis, ut ad Noui Testamenti liberatricem gratiam desiderabilius peruenirent: quos dicit non sanguine pecudum aut uictimarum consuetudine congregandos; sed immolatione scilicet corporis et sanguinis sui, que humanum genus toto orbe celebrata saluauit. Nam et ipsum quod  dicit, de sanguinibus, pecudum designat, qui tunc copiosus in sacrificiis fundebatur; qui ritus postea, Christo Domino ueniente, mutatus est. Hoc autem nomen, de sanguinibus, contra artem positum constat esse grammaticam, apud quam pluralis huius uerbi numerus non habetur; et ideo inter idiomata, id est propria Scripture diuine numerandum est.

uers. 5. Nec memor ero nominum eorum per labia mea. Nomina illa antiqua que infideles habuerunt, sequenti dicit gratia commutata. Prius enim dicti sunt filii ire, filii diaboli, filii carnis; post aduentum uero Domini, sacris fontibus renati, appellati sunt Christiani, filii Dei, amici Sponsi. Non fuit ergo memor nominum illorum, quando nouis hominibus noua uocabula constat imposita. Labia uero Regis Christi,  duo hic debemus accipere Testamenta, per que uoluntates eius enuntiatas esse cognoscimus. Pulchre autem dicta sunt labia, quando utraque regnum Dei predicant, et in unius soni concordia, sicut labia temperantur, dum cordis sit memoria. Dicit hic: Nec memor ero nominum eorum per labia mea. Quod inter propria Scripture diuine debemus accipere, sicut et in septimo, et in decimo psalmo iam dictum est.

uers. 6. Dominus pars hereditatis mee et calicis mei: tu es qui restitues mihi hereditatem meam. Beatum reuera magisterium illud eligere, quod nunquam nouit aliqua permutatione transire. Tale est enim ac si diceret: Eligant sibi alii mundanas concupiscentias, et  uentis discurrentibus similem uitam: Mee pars hereditatis et calicis Dominus est. Hereditas pertinet ad gentium fidem, calix ad uenerabilem passionem, qui sobrie potatus confert gloriosissimam resurrectionem. Et intuendum quod uoluntas ac distributio Domini frequenter calix ponatur. Calix enim a calida dictus est potione; quoniam sicut ille cor hominis exhilarat bibitus, ita et hic sanctas animas perpetue iucundat haustus. Tu es. Seruato obsequio caritatis, Filius dicit ad Patrem, non deitate minor, sed humanitate subiectus, sicut et Apostolus ait: Quanquam esset Filius Dei, didicit ex his que passus est obedientiam, et perfectus factus est omnibus obaudientibus sibi causa salutis eterne . Restitues autem dixit, quoniam faciente diabolo perierat genus  humanum. Et reuera ipsi restituta est hereditas, cui ante conditionem rerum fuerat in predestinatione collata. Hereditas enim ab hero, id est a domino dicta est.

uers. 7. Funes ceciderunt mihi in preclaris: etenim hereditas mea preclara est mihi. Prisco more funibus terrarum diuidebatur hereditas, ut unusquisque ad mensuram spatia telluris pro quantitate tributi et persone sue qualitate perciperet; sicut Moyses legitur in ueteri Testamento Iosue precepisse ut funibus distribueret hereditatem terre promissionis filiis Isrel. Unde nunc merito funiculos dixit, quia hereditatis sue latitudinem gloriamque memorauit. Possunt et funes accipi huius seculi tristitie nexuose; nam et ipsi funes a funeribus dicti  sunt, quod in modum cereorum ante cadauera incendebantur; qui sine dubio in preclaris conuersi sunt, dum ad resurrectionis eterna munera peruenerunt. Hereditas autem Christi est predestinata multitudo sanctorum. Ubi ideo additum est mihi, quia non in se secundum humanitatem, sed in Patre gloriatur. Sed cum dixerit, preclaram, queri potest cur hereditatem istam sibi cecidisse dicat? Quod uerbum aduersis solet casibus applicari. Sed hoc eloquentia diuina et in bonis utitur; ait enim in Actibus apostolorum: Sors cecidit super Matthiam , utique cum honor illi apostolatus prouenisse diuino iudicio referatur.

uers. 8. Benedicam Dominum, qui tribuit mihi intellectum: insuper et usque ad noctem increpuerunt  me renes mei. Ad secundam peruentum est sectionem, in qua subtilius intelligenda est sancta predicatio. Quanta prouidentia iam tunc hereses uenturas excluserit, ut incarnatio dominica intellectum sibi pronuntiasset a Domino contributum; illum scilicet quo omnia uera sanctaque cernebat: ne quid sibi humana infirmitas applicaret, cum nullis meritis precedentibus, sed gratie largitate profutura prestentur. Sequitur, increpuerunt me renes mei, ac si diceret: supra mala que mihi fecit omnis cognatio Iudeorum; insuper et de tribu Iude me increpasse noscuntur, unde Dominus Christus secundum carnem trahere probatur originem. Usque ad noctem, ad mortem significat. Renes uero parentelam declarant,  per quos solemniter 54 generatio humana seminatur.

uers. 9. Prouidebam Dominum in conspectu meo semper, quoniam a dextris est mihi, ne commouear. Exponendo quid fecerit, tradit nobis singulare remedium quo peccata uitemus. Nam qui illum semper intuetur acie mentis, nullatenus ad delicta conuertitur. Sic quando ueritas cor inhabitat, introitum falsitatis emendat. Dicit etiam causam qua motus non est; Domino siquidem a dextris opitulante, sinistra non preualent; sed animus quem ille custodit, in eo firmissimus perseuerat. Congrue autem sibi Dominum a dextris esse dicebat, quia si ille hanc partem non tenuerit, statim eam insidians diabolus occupabit; sicut de Iuda scriptum est: Constitue super eum peccatorem,  et diabolus stet a dextris eius .

uers. 10. Propter hoc delectatum est cor meum, et exsultabit lingua mea; insuper et caro mea requiescet in spe. Propter hoc, quod ille scilicet a dextris astitit, et in cogitationibus suis iucunditatem et exsultationem lingue obortam sibi esse testatur. Ipsa est enim perfecta letitia, que et hilari corde concipitur, et alacri sermone profertur. Nam sicut dixit de malis, insuper, ita sermonem ipsum, et in bonis iterauit, ut secundum mensuram molestiarum humanitas ipsius celestia gaudia recepisse crederetur. Supra exsultationes quippe suas sibi adhuc dicit creuisse letitiam; quod caro illa passibilis, quam pro nostra omnium salute suscepit, ueritatem gloriose resurrectionis incorrupta promeruit. Que figura dicitur  etiologia, id est cause redditio, quoties premisse rei ratio decora subiungitur.

uers. 11. Quoniam non derelinques animam meam in inferno, nec dabis sanctum tuum uidere corruptionem. Ubi sunt Apollinariste fallaciter opinantes, qui dicunt Dominum Christum animam rationalem non habuisse? Ecce ipse clamat, ipse Patri gratias agit, quia eius anima non sit more communi in inferno derelicta; sed celeri resurrectione clarificata, ad celorum regna peruenerit; sicut in Euangelio creberrima professione testatur: Tristis est anima mea usque ad mortem . Et alibi: Potestatem habeo ponendi animam meam, et iterum sumendi eam . Nec dabis sanctum tuum uidere corruptionem. Hoc non facile iudices transeundum;  nam cum in uigesimo nono psalmo reperias: Que utilitas in sanguine meo, dum descendo in corruptionem ? istud quasi uidetur esse contrarium. Quod tali ratione dissoluitur: ibi se dicit descendere in corruptionem, cum affigentium clauorum et lancee irruptione penetratur: quia et ipsa solidi corporis transuerberatio non immerito quedam probatur dicta corruptio. Hic enim corruptionem, id est putrefactionem iuste negat fieri, que generaliter carnem uastat humanam. Tertio enim die cum reuiuificari prouenerit carnem, probata est non potuisse corrumpi.

uers. 12. Notas mihi fecisti uias uite; adimplebis me letitia cum uultu tuo; delectationes in dextera tua usque  in finem. Cum omnia complesset de sui corporis sanctitate, uersus iste in conclusionem deductus est, pertinens etiam ad iustos, qui eius eligunt obedire mandatis. Notas mihi fecisti uias uite, id est per me fecisti humanum genus iter uitale cognoscere, ut in mandatis tuis humiliter ambulantes, mortifere superbie uenena declinarent. Adimplebis me, id est ualde implebis. Plus est enim a pleno adimplere: hic qui mittit in pleno fundit. Illa autem letitia sic adimplet, ut semper tota teneatur. Significat etiam iustos omnes in illa beatitudine letitia uultus Domini esse complendos: in quibus, quia ipse est, se adimpleri posse testatur. Sed paululum perscrutemur sollicitius quid sit quod hic in dextera Patris dicat se delectationibus adimplendum, cum superius  dixerit: Quoniam a dextris est mihi ne commouear. In isto quippe seculo, ubi carne suscepta, flagella passus, alapis cesus, sputisque complutus est, cum tamen nullis eius aduersitatibus uinceretur, congrue dictum est a dextera sua semper Dominum fuisse conspectum. Sic enim mundi contraria superauit, quoniam nullatenus a paterna contemplatione discessit. Sed post resurrectionis gloriam proprie se dicit in Patris dextera delectatum, ubi iam mundi istius aduersitate deposita, humanitas eius totius maiestatis clarificatione completa est, regnans unita uerbo cum Patre et Spiritu sancto per secula seculorum. Usque in finem significat perfectionem atque eternitatem: quia glorie eius in sua perfectione manens, nullis erit finienda temporibus.



Conclusio psalmi.


Consideremus hunc psalmum, quanto nos munere salutis informet: in passionibus confidentiam tradit, in spe eternam gloriam pollicetur, ut docendo que futura sunt prospera, presentia non timeamus aduersa. Schola celestis, eruditio uitalis, auditorium ueritatis, disciplina certissime singularis, que discipulos occupat sensibus fructuosis, non inanium lenocinatione uerborum. Conuenit etiam contueri quid sibi uelit quintus decimus numerus; significat enim, ut putamus, quindecim gradus, quibus templi Ierosolymitani conscendebatur mirabilis amplitudo: designans quinque sensibus corporeis per Trinitatis gratiam superatis, ad atria sancte Ecclesie felici munere perueniri. Quod et per istum quoque dabitur  psalmum, si eius saluberrimam predicationem Domino protegente seruemus.



EXPOSITIO IN PSALMUM XuI.



Oratio Dauid.

Cum multi psalmorum in textu suo habeant orationes, mouere uidetur cur hic talem posuerit inscriptionem? Sed quamuis alii cum rebus diuersis breuiter mixtas contineant deprecationes, iste tamen pene tota sui contextione supplicatio est. Merito ergo sic prenotatus est, quando intentio eius ad precum studium tota porrigitur. Que tamen sic oratio dicenda est, ut psalmi nomen debeat continere: quia nichil in hoc libro positum reperimus quod tali  non debeat nomine nuncupari, maxime cum legatur liber Psalmorum. Oratio autem duobus dicitur modis: hec cum agitur 55 apud homines, oris ratio nuncupatur; cum maiestati funditur, supplicatio est salubris et uitalis humilitas. Et nota quod iste et octogesimus quintus, et octogesimus nonus, et centesimus primus, et centesimus quadragesimus primus orationis inscriptione prenotentur: quorum distinctiones atque proprietates in centesimo quadragesimo primo psalmo, qui horum ultimus est, conuenienter edicemus. Dauid uero, sicut dictum est, significat Dominum Christum ad institutionem humani generis, ex cuius persona totus psalmus iste prolatus est.



Diuisio psalmi.

Trifaria oratio ab humanitate Christi in hoc psalmo  depromitur. Prima est, ubi secundum iustitiam suam sibi petit debere restitui. Secunda, ut a Iudeorum insidiis eius puritas liberetur. In tertia, resurrectionem uelocissimam deprecatur, ne diutius insultare liceat peruerso populo Iudeorum. Et ne aliquid de eius maiestate turba fidelium haberet ambiguum, profitetur se in eterna beatitudine esse mansurum.



Expositio psalmi.

uers. 1. Exaudi, Deus, iustitiam meam; intende deprecationi mee. Apud Deum certum est habere iustitiam uocem suam, qui res tacitas intelligentie sue uirtute cognoscit. Ipsius est enim oratio perfecta, cuius et causa clamat et lingua, actus et sermo, uita et cogitatio. Intende deprecationi mee. Non incassum  dissonantibus rebus uerba ista copulata sunt; nam intendere oculorum est, preces admittere aurium. Sed ideo uerba ista sociata sunt, ut ambarum rerum unus intelligeretur effectus. Quidquid enim uel auris audit, uel oculus uidet, uel manus palpat, uel palatus gustat, uel nasus odoratur, Deo sola contemplationis uirtute notissima sunt.

uers. 2. Auribus percipe orationem meam, non in labiis dolosis. Excolit quod superius dixit. Percipere est enim non transitorie aliquid sumere, sed preces hominum copiosa dignatione recipere. Non in labiis dolosis; sicut a Iudeis manauit falsa sententia, apud quos innocens damnatus est, et latro cognoscitur absolutus.

uers. 3. De uultu tuo iudicium meum prodeat;  oculi tui uideant equitatem. De uultu tuo prodeat iudicium: propria Scripture diuine, et nobis inusitata locutio est, quia de mente solet manare sententia: sed hoc Domino per tropicas elocutiones decenter aptatur, quia ille quod iudicat uidet, dum testis est examinis sui; nec de facto alicuius testimonium querit, qui solus omnium ueracissime secreta cognoscit. De uultu ergo dicit, id est de aspectu tuo, secundum illa que in me respicis atque cognoscis. Hoc autem ille recte petebat, qui se nouerat pollutionem non habere peccati. Sequitur: Oculi tui uideant equitatem. Hic equitatem, ipsam diuinitatem debemus accipere, quam orat ut sine aliquo interuallo semper intendat; quatenus illam respiciens,  sicut et reuera prouenit, peccati maculam non haberet. Sic etiam in superiori psalmo iam dictum est: Prouidebam Dominum in conspectu meo semper: quoniam a dextris est mihi ne commouear. O aspectum illum salutarem, o purissimos oculos, qui illam equitatem uident! Nesciunt profecto huius mundi tenebris obscurari, qui merentur tanta claritate compleri.

uers. 4. Probasti cor meum et uisitasti nocte; igne me examinasti, et non est inuenta in me iniquitas: ut non loquatur os meum. Ordinem seruat egregium. Prius se dicit probatum, deinde fuisse uisitatum, sed probatio significat passionem, uisitatio resurrectionem. Ibi enim probatus est, ubi inter multas Iudeorum iniquitates et pericula mortis, mirande patientie  documenta monstrauit. uisitatus est autem nocte, quando anima eius non est in inferno derelicta, sed ad illam mirabilem resurrectionem, eterne glorie clarificatione peruenit. Igne me examinasti, et non est inuenta in me iniquitas. Metaphora introducitur fornacium igne flagrantium, que metallorum uitia solent purgare, ac decoctione consumere, et in nature puritatem mundata reuocare. Sic ergo et tribulationibus ignitis examinatus est Dominus Christus; sed non est in illo inuenta iniquitas, quam adustio ulla decoqueret. Pulchre autem subiunxit: Ut non loquatur os meum, id est, etsi ego taceam, tu me purum esse perpendis. Quid enim opus erat eum de probitate morum suorum aliquid loqui, dum certum sit a paterna maiestate cuncta cognosci? Humana  ignorantia uerbis instruenda est; Diuinitas autem certissime nouit omnia, etiam cum tacentur admissa.

uers. 5. Opera hominum: propter uerba labiorum tuorum ego custodiui uias duras. Ordinem uerborum poscit iste uersiculus: Opera hominum, id est uias duras ego custodiui propter uerba labiorum tuorum. Breuiter definita sunt, que sint opera hominum, scilicet uie dure; sicut beatus Iob dicit: Auis nascitur ad uolatum, et homo ad laborem . Nam cum peccata uitantur, arduus callis est, difficilisque semper ascensus; cum uero ad uitia prolabimur, leue iter est ac decliuum. Sed quia Dominus Christus in hoc mundo uisualiter positus, totius mansuetudinis  et continentie iura monstrauit; merito se dicit propter mandata Domini duras uias hominum immaculatis pedibus ambulasse. Non quod illi dure esse poterant: de quo in nonagesimo psalmo scriptum est: Quoniam angelis suis mandauit de te, ut custodiant te in omnibus uiis tuis, ne unquam offendas ad lapidem pedem tuum ; sed quia humano generi ad imitandum probantur esse difficiles, ideo uie dure sunt nuncupate. Qui uersus figuram continet parenthesin, id est interpositionem; quoniam in sensu medio, sicut dictum est, recipit uerba quedam que ordinem sententie uideantur posse diuidere.

uers. 6. Perfice gressus meos in semitis tuis, ut non moueantur uestigia mea. Perfice, dixit, usque in finem  conserua: ubi est meritorum ac premii tota perfectio. Inchoamus enim, dum in hoc mundo probabili conuersatione degimus; sed ubi ad finem peruenerit religiosa constantia, ibi perficimur, ibi tota integritate complemur; sicut ait Euangelium: Qui perseuerauerit usque in finem, hic saluus erit . Gressus autem humanas significat actiones, quibus in hoc mundo gradimur, et quasi quibusdam passibus ambulamus. 56 In semitis, scilicet in mandatis tuis: ubi reuera recte sunt uie, quas si deuoti sequimur, ad celestis patrie munera peruenimus. Sed quid est hoc quod prius gressus dixit, statimque uestigia subiungit? Gressus dicimus, quibus mouemur de loco ad locum: his merito comparantur actus humani, qui nos de uno negotio in aliud ducunt,  et per tempora uite nostre diuersa qualitate transponunt. uestigia uero dicuntur signa plantarum, que relinquimus transeuntes. Petit ergo Dominus Christus et gressus suos, id est actus humanos, et sua uestigia custodiri, que fideles apostolos congruenter accipimus, in quibus post ascensionem gloriosam, religionis catholice signa dereliquit. Talis ergo sensus est: Custodi me in mandatis tuis, ut imitantes me, minime moueantur abs te. Bene siquidem sequax pergit, ubi ille qui exemplum prebet rectus incesserit.

uers. 7. Ego clamaui, quoniam exaudisti me, Deus: inclina aurem tuam mihi, et exaudi uerba mea. Secundam sectionem sancte orationis ingreditur. Sed perscrutandum est, cum dici soleat: Exaudisti me, quia  clamaui: cur hec sententia ordinem uideatur habere conuersum? Qui clamat, quoniam exauditur, utique purus, innocens et immaculatus agnoscitur. Nam confidenter orauit, quoniam se audiri posse de conscientie puritate presumpsit. Intelligamus autem quod dicit: Inclina aurem tuam: quoniam ad eum per se non ualet humana infirmitas peruenire. Sic enim exaudit, cum se benignus indulserit, et clementiam suam ante largitur, ut possit supplicantium uota suscipere.

uers. 8. Mirifica misericordias tuas, qui saluos facis sperantes in te a resistentibus dextere tue. Magnitudinem et excellentiam misericordiarum in se iuste fieri deprecatur, quia mirum esse non poterat, nisi quod sub aliqua fuisset nouitate conspectum. Significat  enim mirabilia, que in carne facturus erat, que Iudeus populus, etsi uniuersus non credidit, tamen sub admiratione conspexit. Saluos facis sperantes in te, id est in eterna uita constitues. Nam frequenter illi magis in hoc mundo trucidati sunt, qui eius nomini crediderunt. Pulchre autem dicit: A resistentibus dextere tue. Dextera enim Patris est Filius, cui Iudei repugnare nisi sunt quando eum crucifigere decreuerunt.

uers. 9. Custodi me, Domine, ut pupillam oculi; sub umbra alarum tuarum protege me. Per schema icon, que Latine dicitur imaginatio, pupille se oculi Dominus comparauit. Pupilla est enim in medio posita perspicua pars oculi, qua corporum colores uaria  qualitate discernimus: dicta a paruitate sui pupilla, quasi pusilla. Huic conuenienter comparatus est Christus, cui datum est in suo iudicio iustos a peccatoribus segregare. Aptissime itaque petit custodiri se ut pupillam oculi, quando et per ipsam res uisuales discernimus, et in nostro corpore nichil prestantius inuenitur. Sequitur, sub umbra alarum tuarum protege me. Hic aliud introducitur schema, quod Grece parabole, Latine comparatio dicitur, quando sibi genus dissimile in aliqua communione sociatur. Paternis enim protectionibus ale sunt comparate. Misericordia quippe et caritas, quasi ale sunt Patris, quibus se protegi congruenter expostulat. Hec autem comparatio uenit ab auibus, que charos filios alarum suarum extensione custodiunt.

 uers. 10. A facie impiorum, qui me afflixerunt: inimici mei animam meam circumdederunt. uersus hic est omnino diligentius intuendus. A facie impiorum, demones significat, qui excitatum populum Iudeorum in necem Domini ardore precipiti compulerunt. Facies enim ipsorum, truculenta presentia fuit; sicut in Euangelio de Iuda dicit: Intrauit in illum Satanas . Sic ergo actum est, ut instigatione demonum inimici eius Iudei animam ipsius, id est uitam temporalem eripere uoluissent. Nam et ipsum uerbum circumdederunt euangelice narrationis exprimit ueritatem, quando cum gladiis et fustibus eum insanorum turba circumdedit.

uers. 11. Adipem suum concluserunt; os eorum locutum est superbiam. Concludunt adipem, qui multa  uoracitate pinguescunt; sic Iudei scelerum nimietate saginati, uere intelligentie acumina perdiderunt. Restabat autem ut qui pinguissima immanitate tumuerunt, superba loquerentur. Et bene hic dixit tantum ore, non etiam corde locuti sunt: quia sceleratorum mos est illa frequenter sermone defendere, que noscuntur conscientia teste damnare.

uers. 12. Proiicientes me nunc circumdederunt me: oculos suos statuerunt declinare in terram. Proiicientes, extra ciuitatem eiicientes; nunc circumdederunt non obsequio, sed furore, quando cruci eum constat affixum. Nunc autem quod dictum est, presens tempus posuit pro futuro, quod apud prophetas esse noscitur usitatum. Sequitur: Oculos suos statuerunt declinare in terram. Dicit consuetudinem perditorum,  qui terram respiciunt, quando in mala cogitatione uoluuntur.

uers. 13. Susceperunt me sicut leo paratus ad predam, et sicut catulus leonis habitans in abditis. Susceperunt me, hoc est Iudei a Pilato, quando eis dixit: Tollite eum, et secundum legem uestram crucifigite eum , quod auide suscipientes, et uotum sue crudelitatis implentes, merito ferarum seuitie comparantur. Leonem diximus, et diabolum dici, et Christo sepius comparari. Qui modus locutionis inter propria Scripture diuine recipiendus est; hic tamen euidenter diabolum designat. Ipsi enim iuste comparati sunt principes Iudeorum, quo auctore fremuerunt; et tamen multo peiores effecti sunt, siquidem  diabolus Dominum tentauit, cruci autem istorum insania crudelis affixit. Catulum autem leonis dicit reliquum populum Iudeorum, qui se diaboli filios effecerunt. Sic enim de ipsis in Euangelio dicitur: uos ex patre diabolo estis . Habitans in abditis: permanens in insidiis. Detestabilium siquidem hominum consuetudo est mala uota tegere, ut latenter ad effectum possint eorum consilia peruenire.

uers. 14. Exsurge, Domine; preueni eos, et supplanta eos: eripe animam meam ab impio, frameam tuam. Tertia sectio beate orationis intratur. Exsurge in peccatores dicit, quem illi putant more humano posse quiescere; ut cognoscant uigilare, dum eorum non permittuntur iniquitates excrescere. Preueni autem  dixit, ut ante subuertantur quam peccata perficiant. Exposuimus enim in superioribus hunc sensum bene aptari 57 sceleratis, dum se miscere non permittuntur illicitis. Subuertuntur enim et illi feliciter, qui de prauis uitiis ad rectam semitam reducuntur. Eripe animam meam ab impio; utique a diabolo, qui merito impius dicitur, quia piis semper contrarius approbatur. Eripe: fac resurgere, quod impletum esse manifestum est. Frameam tuam. Breuiter conclusum est quid sit anima Domini Saluatoris; framea est enim Patris, quando per ipsam diabolum uicit; per ipsam mundum a sordida superstitione purgauit; per ipsam debellata est captiuitas, que humani generis sobolem possidebat. Frameam uero diximus multarum esse significationum: modo  contum, modo loricam, modo gladium significat bis acutum; que tamen omnia ad instrumenta armorum certum est pertinere. Memento autem quod in hoc uersu, quinta species definitionis est, que Grece , Latine ad uerbum dicitur; uno enim uerbo definiuit quid sit anima Christi, id est framea Patris.

uers. 15. Ab inimicis manus tue. Domine, a paucis a terra dispertire eos, et supplanta eos in uita eorum. Item fit oratio pro Iudeis, qui diaboli potestate constricti, nefariis erant ausibus incitandi. Demones sunt enim inimici manus Domini, qui humanum genus contraria Domino semper uoluntate dilacerant. Precatur etiam, ut a paucis, id est ab apostolis diuidantur increduli: dum a terra huius mundi uitiosa separati,  conuertuntur ad Dominum. Eorum quippe, iuuante Domino, predicatione factum est, ut tam Isrelite quam gentes a terrena iniquitate diuisi, Christum sequerentur auctorem. Supplanta eos, hic in bono positum est; supplantati enim et illi accipiendi sunt qui damnatis erroribus ad rectas semitas transferuntur. In uita ipsorum quod addidit, hoc est in mundo isto, dum uiuunt: ubi penitentie locus est; ubi clamatur ad Dominum, non tam ore quam mente; ubi recipiuntur purissime supplicantes.

uers. 16. De absconditis tuis adimpletus est uenter eorum; saturati sunt porcina, et reliquerunt que superfuerunt paruulis suis. Abscondita Dei et in malo, et in bono possumus congruenter accipere: quia omne  peccatum illi abominabile, atque a conspectu eius extraneum est, quamuis eius notitiam minime refugere uideatur; sicut in quinto psalmo iam dictum est: Non habitabit iuxta te malignus, neque permanebunt iniusti ante oculos tuos ; sicut et de Cain Scriptura dicit: Egressus Cain a facie Domini, habitauit in terra profugus . Saturatos ergo Iudeos dicit de immunditiis, que a Domino abscondita, id est noscuntur esse prohibita. Si uero in bonam partem hoc positum lector accipias, ut est illud: Quam magna multitudo dulcedinis tue, Domine, quam absconditi timentibus te, et perfecisti eam sperantibus in te ! Enumerantur beneficia, ut maior ingratorum ostendatur offensa. De absconditis tuis, id est de lege ueteris Testamenti, et de miraculis  que Dominus Christus in eis erat gloriosa dispensatione facturus. uentrem ipsorum, sensum significat omnino carnalem, in quo mandata Domini tanquam in uentre recondita sunt. Et bene sensus eorum comparatus est uentri, unde cibi spirituales uelut uilissima purgamenta proiecti sunt, dum ab eis corrupta mente dilabuntur. Sed hi cum essent rebus celestibus impleti, ut nichil terrenum capere debuissent, animaduerte quid sequitur, saturati sunt porcina. O iniquitas exsecranda! Audiebat sensus eorum mandata Dei, et illi saturabantur sordibus peccatorum, nouoque modo bonis celestibus pasti, malorum fecibus explebantur. Porcina enim ad polluta respicit, que inter cetera ueteris Testamenti precepta immunda prenotatur. Transmiserunt autem reliquias  peccatorum filiis suis: quando clamabant: Sanguis eius super nos et super filios nostros .

uers. 17. Ego autem cum iustitia apparebo in conspectu tuo; satiabor, dum manifestabitur gloria tua, In conspectu Patris apparere se dicit cum iustitia. quoniam eius uoluntatem impleuerat, quando mundum ab interitu mortis sanguinis sui effusione saluauit. Satiabor: sermo iste aptissime uidetur iteratus. Superius enim Iudeos dixit saturari porcina, id est immunditia sua; se autem saturari de humani generis credulitate suscepta, quando numerus sanctorum beata adunatione supplendus est. Patris autem gloria manifestabitur in iudicio Domini Saluatoris, cum unusquisque recipiet pro actibus suis, sicut ipse Dominus  apostolis dicit: In illa die cognoscetis quia ego in Patre, et Pater in me est . Sic ergo Patris, et Filii, et Spiritus sancti una natura. una potestas, una gloria declaratur.



Conclusio psalmi.

Consideremus, dilectissimi, quam magna sacramenta fidei nostre psalmus iste complexus est; ut qui audit supplicantem hominem, eumdem et confitendum debeat aduertere Creatorem. Duas enim naturas inconfusas atque incommutabiles qui in Christo Domino hodieque mauult credere, non potest aliqua decipi falsitate. Unde mirabiliter beatus Cyrillus in quodam loco breuiterque disseruit dicens : Aduertentes igitur modum incarnationis, uidemus quia due nature per indiuiduam unitatem inconfuse atque indemutabiliter inuicem sibi conuenerint. Caro namque caro est, et non Deitas, licet Dei facta sit caro. Similiter etiam uerbum Deus est, et non caro, licet dispensatorie propriam fecerit carnem. Hec autem sine offensione decurrit, qui nulla sibi proprii erroris ligamenta repererit. Huius etiam psalmi numerum et quantitas prophetalis ornauit, ut merito in hoc numero incarnatio Domini relata esse uideatur, ubi etiam prophetalis chorus conuenisse cognoscitur.



EXPOSITIO IN PSALMUM XuII.



In finem puero Domini Dauid, qui locutus est ad Dominum uerba cantici huius, in die qua eripuit eum Dominus de manu omnium inimicorum eius, et de manu Saul, et dixit.


In finem, puero, et Dauid, hec tria uerba ad Regem nostrum Saluatorem referri posse non dubium est. Nam et puer legitur in propheta: 58 Puer natus est nobis . Qui locutus est ad Dominum uerba cantici huius; post hec alia deputanda sunt, ut sit uerborum plenior et absoluta contextio. Quod autem dictum est cantici, ad contemplationem constat rerum celestium pertinere: ne regis in Dauid tantummodo historia mentis nostre hereret intuitus. In die qua eripuit eum Dominus de manu omnium inimicorum eius, et de manu Saul, et dixit. Hic actus Regum lectione notissimus est; ibi enim latius describitur quemadmodum Dauid fuerit de inimicorum suorum  ditione liberatus. Ad cuius similitudinem resurrectio Domini, et membrorum eius absolutio de potestate diabolica declaratur.



Diuisio psalmi.

Psalmus hic uni tantum non potest conuenire persone. Nam primo ordine propheta loquitur gratias agens quod eum de grauibus periculis diuina pietas liberare dignata est. Secundo Ecclesia loquitur, que ante aduentum Domini innumeras pertulit calamitates, posteaque misertus ei, medicinam sancte incarnationis indulsit, et baptismatis beneficio Christianum populum de orbis uniuersitate collegit. Tertio in rorem misericordie uox Domini Saluatoris illabitur, ubi pulcherrimis allusionibus uirtus eius potestasque describitur. Quarto iterum Ecclesie catholice  dicta proferuntur, et cum magna exsultatione Diuinitatis munera concessa laudantur.



Expositio psalmi.

uers. 1. Diligam te, Domine, uirtus mea. Diligit Dominum, qui mandatis eius deuotus obtemperat, sicut ait in Euangelio: Qui audit uerba mea, et facit ea, hic est qui diligit me . Diligo enim dicitur, quasi de omnibus eligo. Et considera quoniam hec dilectio sic de futuro promittitur, ut nunquam tamen defecisse uideatur. uirtus mea. Propheta liberatus ab hostibus suis recte Dominum confitetur suam esse uirtutem; quo donante factum est, ut inimicis suis fortior appareret. Hic duodecima species  definitionis est, que Grece dicitur, , Latine per laudem. Singulis enim diuersisque uerbis predicando declarat quid sit Dominus, modo uirtus, modo firmamentum, modo refugium, modo liberator, modo adiutor, modo protector, modo cornu salutis. Hec enim omnia pulchre ostendunt, quis eius est Dominus.

uers. 2. Dominus firmamentum meum, et refugium meum, et liberator meus; Deus meus adiutor meus. Iuste dicit Dominum firmamentum suum, quoniam ab ipso concessum est ut inimicis suis in acie firmus assisteret, et uiuaci animositate pugnaret. Et refugium meum. Utique, quando, cum fuit opus consilio, refugit ad tractatum, et inuenit Diuinitate monstrante, quod eum poterat adiuuare. Merito autem liberatorem  suum Dominum profitetur, qui eum de seuissimi regis Saulis ira tanquam de inferni ore liberauit. Deus meus adiutor meus. Prestitorum suauitate pellectus, in summam repetit superiora que dixit: quia ubique ipse adfuit, eumque uirtutis sue munimine custodiuit. Sed considera quod ita percurrit singula, ut suis meritis non presumat applicare collata.

uers. 3. Et sperabo in eum: protector meus, et cornu salutis mee, adiutor meus. Confidenter iam postulat, qui de Domini gratia post beneficiorum exempla presumit. Nam de futuro fiducialiter sperare se dicit, qui eum in preteritis senserat adiutorem. Protector meus. Hoc ad eum pertinet custodiendum, qui aduersariorum appetebatur insidiis. Quod autem hic  dixit, cornu salutis sue Dominum, ad inimicos pertinet dissipandos. Cornua enim sunt arma belluarum, quibus salutem suam solerti concertatione defendunt. Adiutor meus. Dulcedo beneficii repetitionem fecit esse uerborum; supra enim eodem uocabulo nuncupauit, quem hic iterum nominat adiutorem.

uers. 4. Laudans inuocabo Dominum, et ab inimicis meis saluus ero. Post uirtutes peractas, uir sanctus nulla se elatione iactauit; sed quia erat rerum ipsarum hilaritate gaudendum, laudans se dixit inuocare Dominum, et ipsi uniuersa tribuere, qui dignatus est cuncta prestare. Et ideo se dicit ab inimicis saluum faciendum, quia uictoriam suam non sibi uidebatur applicasse, sed Domino. Nam qui aliter facit, uitiis suis captiuus redditur, quamuis hostes superasse uideatur.

uers. 5. Circumdederunt me gemitus mortis, et torrentes  iniquitatis conturbauerunt me. Post exsultationem prophete, quam sancta pietate concepit, uentum est ad ordinem secundum, ubi pro cladibus generis humani, que ante aduentum Domini grassabantur, introducta una persona iustorum, quos illo tempore fuisse non dubium est, pius deprecator exorat. Nam merito iustus iste circumdatum se gemitibus asserebat, quia dum esset superstitionum innumera multitudo, fidelium erat rara deuotio. Et ne putares gemitus de iactura facultatis, aut de re huiuscemodi esse profusos, addidit mortis; quia reuera mors erat, ubi diaboli posse regnabat. Torrentes autem sepe diximus fluuios esse hibernis imbribus  excitatos. Hic ergo iniquitatibus rapidis data est similitudo torrentium, ut merito conturbauerint anxium populum, cum undarum minacium concrepatione fremuissent.

uers. 6. Dolores inferni circumdederunt me: preuenerunt me laquei mortis. Fiat huius uersiculi compaginatio preposterata uerborum, ut melius hic sensus nobis possit aperiri. Circumdederunt me dolores inferni: de paganis dicit, qui erunt dolores inferni, id est qui in inferno debito dolore torquendi sunt. Preueniri uero dicimus, quando aliquid nos anticipare dignoscitur, ut est ille reatus originalis peccati qui nos, antequam nascamur, ab ipso conceptu reddit obnoxios: unde in quinquagesimo psalmo propheta dicturus est: Ecce in iniquitatibus conceptus sum, et  in delictis peperit me mater mea . uir enim iustus merito se preuentum dicebat, qui reatum suum antecessisse cognouerat. Sed quemadmodum ab his fuerit liberatus subter exponit.

uers. 7. Et in tribulatione mea inuocaui Dominum, et ad Deum meum clamaui. Inter mala multa que dixerat, unum et singulare profitetur esse remedium: Inuocare Dominum in tribulationibus suis, quando constat totis uiribus peti, quod tempore necessitatis optatur. Et uide quia prius dixit ad Dominum: sed ne putares 59 ad alienum dominum, subiunxit: Ad Deum meum clamaui. Clamare autem plus est, ab inuocare. Creuit sermo progrediente desiderio, et accensus animus ad orationem prosiliuit auidus in clamorem.

 uers. 8. Et exaudiuit de templo sancto suo uocem meam; et clamor meus in conspectu eius introiuit in aures eius. Siue de celo, siue de corpore Domini, quod uenturum esse preuidebat, templum competenter aduertimus. Exauditam ergo dicit uocem suam, quam de aduentu Domini iugiter offerebat. Sed perscrutandum est quomodo clamor ipsius in conspectu Dei ualuerit introire? Clamor iste, cause iustitia est, que utique ad Deum intrare poterat, quia pro mundi cladibus supplicabat. Sequitur, introiuit in aures eius. Hoc de consuetudine nostra figuraliter dicitur, quod clamor eius quasi aliquid corporale in aures Dominicas introisset; cum ille totum spiritualiter sentiat, et antequam fiant, uniuersa cognoscat. Illi enim actuum nostrorum qualitas, quasi quibusdam uultibus semper  assistit; et quod apud nos occultum, illi noscitur esse manifestum.

uers. 9. Et commota est, et contremuit terra; et fundamenta montium conturbata sunt et commota sunt, quoniam iratus est eis Deus. Decursa tristitia, quam de aduentu Domini beatus populus sustinebat, prophetie spiritu ad incarnationis eius secreta peruenit, ordinemque ipsum mirabili narratione describit. Hoc schema dicitur idea, cum speciem rei future, uelut oculis offerentes, motum animi concitamus; quod et hic et in subsequentibus uersibus constat effectum. Et ideo nunc audiamus sacramento Domini Saluatoris. Congrue siquidem ad aduentum Christi terra commota est, quoniam presentia iudicis dignum fuit contremiscere  peccatores. Seruauit ordinem rei, ut prius ostenderet motam, postea diceret esse tremefactam. Fundamenta uero montium, significat presumptiones superborum, id est, diuitias, honores, ceteraque humana, quibus illi detenti, uelut fundamentis constantibus innituntur. Hec omnia turbata sunt, quia mundi falsa spes, uero Domino ueniente, sublata est. Nimis apte posita uerba descendunt: primo fundamenta, id est superborum spes turbata est; postea dicit esse commotam. Subiunxit et causam quare commota sunt fundamenta, quoniam iratus est eis Deus; utique, quia uitia humana Domino probantur exosa, et iratus est illis. Hinc ostenditur, quoniam sequaces eorum constat esse puniendos.

uers. 10. Ascendit fumus in ira eius, et ignis a facie  eius exarsit, carbones succensi sunt ab eo. Fumus hic in bono positus est: quia sicut iste terrenus inutiles lacrymas mouet, ita et ille penitentie calore succensus, fructuosa profundit fluenta lacrymarum. In ira eius: tempore quo hic peccatores futuri iudicii timore conturbat, ut eos ad remedium conuersionis adducat. Ignis autem est caritas Dei, uirtutum progressionibus crescens, que quanto magis concupiscitur, tanto efficacius ampliatur. Bene autem dixit, a facie eius: quoniam ipsius illuminatione caritas conceditur eis qui peccata derelinquunt. Carbones uero succensos peccatores dicit, qui uelut carbones mortui, in mundi istius cecitate tenebrantur, sed iterum penitentia inflammante reuiuiscunt, et ex mortuis prunis uiui incipiunt esse carbones. Sequitur etiam  quomodo succensi sunt, ueniente scilicet Domino Redemptore.

uers. 11. Et inclinauit celos et descendit; et caligo sub pedibus eius. Magnum sacramentum in hoc sermone repositum est. Humiliauit se enim uerbum, ut sine peccato quidem, sed tamen similitudinem carnis peccati sumeret. Descendere autem illi fuit, ad nos uenire, sicut dicit Apostolus: Semetipsum exinaniuit, formam serui accipiens . Caligo uero hic diabolus est, qui hominum mentes innubilat, dum ueritatis splendorem non facit uidere quos possidet. Sub pedibus eius: quia sine dubio maiestate Domini Saluatoris conculcatur demonum exsecranda nequitia, sicut et in nonagesimo psalmo dicturus est: Super aspidem et basiliscum ambulabis, et conculcabis  leonem et draconem .

uers. 12. Et ascendit super cherubim et uolauit: uolauit super pennas uentorum. Hec figura dicitur hyperthesis, id est superlatio, cum aliquam rem opinione omnium notam, sententia nostra exsuperare contendimus. Tale est et illud in quinquagesimo psalmo: Lauabis me, et super niuem dealbabor . Cherubim interpretatur multitudo scientie, aut scientia multiplicata. Alibi enim legitur: Qui sedes super cherubim, appare . Ascendit ergo super cherubim, quando uidentibus apostolis ad celorum regna conscendit. Sedet nunc super cherubim, ad Patris dextram collocatus, in celo et in terra cum Patre regnat et Spiritu sancto; quod utrumque uniuersum  modum scientie uel admirationis probatur excedere. Que enim creatura preualeat tanti secreti attingere sufficienter arcanum, quod carnem terrenam atque mortalem in eterna celorum gloria collocauit, et fecit eam creaturis omnibus adorabilem, que terrenas pertulit passiones? Sequitur, et uolauit, uolauit super pennas uentorum. Hec repetitio celeritatem nimiam decenter ostendit, id est per mundi spatia uelociter cucurrit, quando ipso in cunabulis iacente, magis eum stelle claritas nuntiauit. Quid enim dici potest uelocius, qui mox ut natus in alia mundi parte conspectus est? Tunc ergo superata est celeritas uentorum, quamuis in mundo nichil eis ocius esse monstretur. Quod autem repetit sine interiectione alterius uerbi, uolauit, uolauit, figura est epizeuxis,  que Latine coniunctio dicitur, sicut et in subsequentibus dicturus est: Dies diei eructat uerbum ; et, Deus Deus meus.

uers. 13. Et posuit tenebras latibulum suum: in circuitu eius tabernaculum eius; tenebrosa aqua in nubibus eris. Tenebras, incarnationis eius mysterium dicit, ut qui in natura deitatis sue uideri non poterat, incarnationis uelamine humanis conspectibus Redemptor piissimus appareret. Unde beatus Ioannes Constantinopolitanus episcopus mirabiliter et catholice dixit: Illum quem, si nuda deitate uenisset, non celum, non terra, non maria, non ulla creatura sustinere potuisset, illesa uirginis uiscera portauerunt. Memento autem tenebras, et in bono poni, ut est illud in Prouerbiis Salomonis: Intelligit quoque  parabolam, et tenebrosum sermonem . Omnia enim diuina, que ignoramus, nobis tenebrosa, id est profunda atque obscura 60 sunt; quamuis continuo lumine perfruantur. Latibulum suum, id est secretum maiestatis eius, quod tunc reuelat iustis, quando eis facie ad faciem diuinitatis ipsius gloriam contigerit intueri. In circuitu eius tabernaculum eius. Hic dignitas exponitur gloriosa beatorum, ut iuxta ipsum habitent qui in eius Ecclesia fideliter perseuerant. In circuitu autem eius proximitatem significat. Ille enim circuit ac penetrat omnia, non circumdatur ab aliquo, quia loco inamplexibilis est. Potest et illud intelligi, in circuitu eius, ut non ad loci designationem, sed ad defensionem tabernaculi custodiamque respiciat. Aquam uero dicit, eloquium Domini, quod tenebrosum  est in nubibus eris, id est in prophetis predicatoribus uerbi: quia quamuis se aliquis putet dicta eorum intelligere, ad ipsam, sicuti est, uirtutem dictorum in totum uix potest peruenire; sicut dicit Apostolus: uidemus nunc per speculum in enigmate, tunc autem facie ad faciem , quando ipsum uidet quod credidit, ipsum cognoscitur respicere quod sperauit.

uers. 14. Prefulgore in conspectu eius nubes transierunt, grando et carbones ignis. Non est iste uersus facile transeundus. Prefulgore, una pars orationis est, id est nominatiuus pluralis, et respondet ad nubes. Nubes autem, sicut superius dictum est, predicatores diuini uerbi intelligendi sunt. Et sensus talis est: ille  nubes que aquam continent Dei, id est eloquia diuina, sicut in hoc ere tenebrose, hoc est obscure uidentur, ita in conspectu Dei prefulgore sunt, ubi semper ueritas patet. Nec prepositionibus exquiritur, nec parabolis tegitur, quod manifesta luce declaratur. Iste ergo nubes, id est predicatores, ad gentes relicto Isrelitico populo transierunt; sicut constat effectum, quando duritia non meruit Iudeorum, quod ad ipsos uenerat instruendos. Grando et carbones ignis. Exponit per allegoriam quid ille nubes habeant; aliud enim dicit, et aliud uult intelligi. Unde schematibus crebris eloquentia diuina probatur esse plenissima. Grando enim, id est obiurgationes figurate quibus Iadeorum corda durissima tundebantur. Carbones ignis, caritatis incendia, quibus mentes fidelium  celesti igne reuiuiscunt. Hec ad gentes, sicut diximus, in nubibus, id est in predicatoribus transierunt.

uers. 15. Et intonuit de celo Dominus, et Altissimus dedit uocem suam. Quippe qui erat ingentia sacramenta locuturus. Ait enim in Euangelio uox omnipotentis Patris: Et clarificaui, et iterum clarificabo . Unde multi, sicut ibi legitur, tonitruum fuisse crediderunt. Altissimus autem dedit uocem suam, quando dictum est: Hic est Filius meus dilectus, in quo mihi bene complacui .

uers. 16. Misit sagittas suas, et dissipauit eos; fulgura multiplicauit, et conturbauit eos. Sagittas euangelistas dicit, uirtutum pennis, non suis, sed eius a quo missi sunt, recta itinera transuolantes. Et dissipauit eos, scilicet ad quos missi sunt, fideles recipiendo,  impios abiiciendo, sicut dicit Apostolus: Aliis sumus odor uite in uitam; aliis odor mortis in mortem . Fulgura multiplicauit, id est miracula multa fecit, que sic corda uidentium permouerunt, quemadmodum crebra solent fulgura uisa terrere. Conturbauit eos: de his dicit qui tunc conturbati sunt, quando eum resurrexisse manifestis probationibus agnouerunt.

uers. 17. Et apparuerunt fontes aquarum, et reuelata sunt fundamenta orbis terre. Id est, ueritas predicantium, qui fontes eterne uite sanctitatis sue ore fundebant. Ipso enim ueniente patuit, quod obscuritas diuini tegebat eloquii. Et reuelata sunt fundamenta orbis terre: manifestati sunt prophete, qui non intelligebantur:  supra quos orbis terrarum in Ecclesie faciem sancta edificatione constructus est. Et memento hic tellurem in bono positam, que est terra uiuentium

uers. 18. Ab increpatione tua, Domine; ab inspiratione spiritus ire tue. Ab increpatione tua, indicat uerba prophetarum, qui increpationibus iustis peccatores populos arguebant; ab inspiratione spiritus ire tue, ostendit predicatores uerbi, qui a sancto Spiritu inflammati delinquentes populos increpabant. Per has igitur parabolas sublucentes propositionesque uerborum hucusque prophetie spiritu, fidelium populis, qui est sancta Ecclesia, aduentum Domini nuntiauit.

uers. 19. Misit de summo et accepit me: assumpsit  me de multitudine aquarum. Hinc iam mater Ecclesia loquitur de temporibus Christianis. Misit utique Pater Dominum Saluatorem de summo, ut intelligant homines quia quod de summo uenit, diuina potestate gloriatur. Apte uero dixit Ecclesia, accepit me, que Sponso Christo iuncta letatur. Multitudines autem aquarum, siue innumere gentes intelligi possunt; unde Ecclesiam, spretis Iudeis indeuotis, de fidelibus constat esse collectam; sicut in Actibus apostolorum beatissimus Paulus contradicentibus Iudeis et blasphemantibus, excutiens uestimenta sua dixit: Sanguis uester super caput uestrum; mundus ego, ex hoc ad gentes uadam . Siue hoc dicit de fontibus sacris, quando Ecclesia catholica multitudinem filiorum baptismatis regeneratione conquirit.

 uers. 20. Eripuit me de inimicis meis fortissimis, et ab his qui oderunt me, quoniam confortati sunt super me. Fortissimos inimicos, persecutores truculentos enuntiat, qui Christianum populum tormentis et cedibus affligebant; et ideo se magis dicit ereptam, quia inimici confortati sunt super ipsam. Tunc enim Ecclesia crescere meruit, quando eam data desuper potestate inimicus afflixit. O uere diuina prouidentia, ut suis nisibus destruatur inimicus, et quanto se putat amplius ledere, tanto eum necesse sit seuissima insecutione prestare!

uers. 21. Preuenerunt me in die afflictionis mee: et factus est Dominus protector meus. Illud significat, quando pseudoapostoli ueros predicatores preuenire nitebantur, conantes subuertere corda simplicium. Sequitur:  In die afflictionis, quando Christianorum martyria celebrabantur. Et factus est Dominus protector meus. Ideo Deus protector, quia homo exstitit impugnator. Sed utraque simul longe sibi dissimilia conuenerunt, impugnatio temporalis, et eterna protectio.

uers. 22. Et produxit [mss. A., B., F., eduxit] me in latitudinem; saluum me fecit, quoniam uoluit me. In Ecclesia catholica hunc esse morem fidelium nullus ignorat, ut quanto plus persecutionibus constringitur, tanto, sicut dictum est, amplius fidei augmento 61 dilatetur. Tunc enim per gratiam Dei exsurgunt inuicti animi, tunc incendium caritatis ardescit, et facto agmine in gladios suauiter ruunt, quia eterne uite premia concupiscunt. Producta est ergo Ecclesia in latitudinem, quando per seuitiam persecutorum,  numerum ei constat creuisse fidelium. Quod autem dixit, saluum me fecit, non moueat, quia ad masculinum genus deducta est; quoniam non uidetur absurdum hoc ei nomen aptari, que constat ex populo. Merito ergo beatorum istud agmen exsultans saluum se dicit factum, quod ad Christiane fidei meruit peruenire fastigium. Quoniam uoluit me, id est quoniam me elegit, qui gratis uocat uniuersos; nec prius beneficium accipit quam prestare dignetur; sicut ipse in Euangelio dicit: Non uos me elegistis, sed ego elegi uos .

uers. 23. Et retribuet mihi Dominus secundum iustitiam meam; et secundum innocentiam manuum mearum retribuet mihi. Optime utrumque seruauit. Et  prius dixit antequam assumeretur, quoniam uoluit me; et nunc dicit: Retribuet mihi secundum iustitiam meam, id est secundum uoluntatem meam, quam post beneficia ipsius sancto corde gestabat. Innocentiam autem manuum, operam uult significare pietatis, quam diuino munere sanctorum uirtus exercet. Sed hoc retribuet geminatum sollicite recipiendum est, ne sibi aliquid fallaciter Pelagiana heresis blandiatur. Dicit etenim Apostolus: De reliquo reposita est mihi corona iustitie, quam reddet mihi Dominus in illa die iustus iudex . Non quia suis aliquid meritis humilis applicabat, sed quia premissis beneficiis Domini iam deberi posse premium confidebat. Idipsum Iacobus apostolus dicit: Omne datum optimum, et omne donum perfectum desursum est,  descendens a Patre luminum .

uers. 24. Quia custodiui uias Domini, nec impie gessi a Deo meo. uie sunt Domini, dilectio Dei, et caritas proximi, quas constat eos studiosissime custodire, qui nolunt mandata Domini deserere. Subiunxit: Nec impie gessi a Deo meo. Impietatis uerbo notati sunt, qui iussa Domini declinare presumunt. Quod animus deuotus Ecclesie merito dicit refugisse, unde se Creatorem sciebat offendere.

uers. 25. Quoniam omnia iudicia eius in conspectu meo sunt semper, et iustitias eius non repuli a me. Nunc dicit causas quare uias Domini custodierit, aut impie non gesserit, sicut superius posuit: quia iugiter iudicia eius terribilia cogitabat. Addidit, et iustitias eius non repuli a me. Quod faciunt carnis  fragilitate superati, qui longa obseruatione deficientes, equitatem interdum deserunt, quam ceperant custodire. Hic enim beatus populus nunquam repulit iustitiam Domini, quia semper in eius corde permansit.

uers. 26. Et ero immaculatus coram [mss. A., B., F., cum] eo: et obseruabo me ab iniquitate mea. Fructum beatitudinis sue reddidit, et quid proficiat si iustitias Domini non repellat, scilicet ut sit immaculatus. uerum non ut ille Dominus, qui peccata non habuit; sed ut iste quem lacryme supplices a contractis sordibus abluerunt. Sed hec omnia in illum modum accipienda sunt, quem superius exposuimus, ubi uerbo geminato ait, retribuet: ne quid sancta humilitas, non de supernis beneficiis, sed de  se, quod absit, presumere uideatur. Sequitur: Et obseruabo me ab iniquitate mea. Subtiliter beati uita describitur, qui quando ad aliquam se gratiam Domini peruenisse cognoscit, cauet ne iterum iniquitatis antique calamitatibus innodetur.

uers. 27. Et retribuet mihi Dominus secundum iustitiam meam, et secundum innocentiam manuum mearum in conspectu oculorum eius. Exponit quod superius dixit: Et ero immaculatus coram eo. Nam quando illud esse contigerit, tunc istud sine dubitatione subsequitur, ut secundum iustitiam suam, quam ipse tamen donare dignatur, unicuique reddat, et secundum puritatem actuum dignam compensationem restituat. Pulchre autem additum est, in conspectu  oculorum eius, quod utique non potest, nisi beatis euenire; ut sicut illi semper corde Dominum contuentur, ita eos iugiter uirtus diuina respiciat.

uers. 28. Cum sancto sanctus eris, et cum uiro innocente innocens eris. Et cum electo electus eris, et cum peruerso subuerteris. Cum de iustitia superna loqueretur, quia unicuique reddit secundum suorum actuum qualitatem, nunc exponit quemadmodum possit impleri quod lex precipit obseruari. Conuersatio enim nostra ex prioribus aut ducibus suis maxime similitudinem trahit; dum unusquisque tali ingenio gaudet quali fuerit preditus ille quem sequitur. Hinc est quod nobis salutaris et moralis regula data est, quod cum sancto uiro, id est Domino Saluatore, ipso prestante, sancti esse possimus; sicut ipse dicit:  Sancti estote, quoniam ego sanctus sum Dominus Deus uester . Precipitur etiam ut cum innocentia eius innocentes esse mereamur. Sic enim de ipso iam dictum est: Innocens manibus et mundo corde . Additur tertium, ut cum electione ipsius eligamur. Ita quippe de ipso Isaias dicit: Electus meus, in quo complacuit anima mea . Quod tunc nobis accidit, quando preceptis eius salutariter obedimus. Sequitur, cum peruerso subuerteris, id est cum diabolo subuerteris, qui propria iniquitate peruersus est. Illos enim iniquissimos reddit quos ad sue obedientie iura conuertit. Quod argumentum nobilissimum dicitur in topicis a persona extrinsecus attributa, quando quis aut de improbis amicis arguitur, aut de bonorum coniunctione  laudatur.

uers. 29. Quoniam populum humilem saluum facies, et oculos superborum humiliabis. Respice quemadmodum prioribus uersiculis apte responsum est, qui sanctitati uel innocentie, nec non electioni Domini sit deuotus; et hic saluus faciendus est, cum in die iudicii ad dexteram collocabitur. Oculi autem superborum humiliandi sunt, qui cum peruerso auctore suo diabolo subuertentur, dum ad sinistram positi, in eternam cruciationem mittendi sunt. Decenter autem positum est econtra, oculos superborum humiliabis, quia tanto arrogantes in tartari profunditatem descendunt, quanto se altiora contingere putauerunt.

uers. 30. Quoniam tu illuminas lucernam meam,  Domine; Deus meus, illumina tenebras meas. Loquitur adhuc siue Ecclesia, siue populus ille beatorum, mirabili decore uerborum. Lucerna enim Ecclesie Baptista Ioannes est, de quo Dominus in Euangelio dicit: Ille erat lucerna ardens, et uos uoluistis exsultare in lumine eius. . Idem 62 ipse in Euangelio dicit: Nemo accendit lucernam et ponit eam sub modio . Sensus ergo talis est: Patri Domino dicit: Quoniam tu lucernam meam illuminas, id est Ioannem Baptistam et ceteros apostolos, uel eos qui celesti lumine radiare noscuntur. Illumina tenebras meas, hoc est per eos reliqua membra credentium, que adhuc in carnis obscuritate uersantur. Lucerna enim noctis est lumen, que merito  delinquentibus datur, ut per uerbum illuminationis fugiant tenebrosa peccati. Quapropter memento quod hic dicitur illuminare Patrem; illuminat et Filius, sicut in alio psalmo legitur: Deus Dominus et illuxit nobis ; illuminat etiam Spiritus sanctus, sicut propheta dicit: Non abscondam ultra faciem meam ab eis, pro eo quod illuxit Spiritus meus super uniuersam domum Isrel . Quis ergo ita nubilo corde obscurus est, ut sancte Trinitatis unam naturam, unam ceternitatem, unam non intelligat esse potentiam?

uers. 31. Quoniam a te eripiar a tentatione, et in Deo meo transgrediar murum. Insigniter docuit regulam fidei. A te dixit eripiar, non a me. Tentatio uero diabolum significat, qui momentis omnibus tentat,  ut a bona conuersatione nos abstrahat. In Deo meo, id est eius uirtute roborante, obstaculum transgrediar peccatorum, quod inter Deum et homines mortalium construxere nequitie. Qui murus mortis est, non salutis, nec ad munimen erigitur, sed ad eternum interitum preparatur. Bene dixit, transgrediar, non irrumpam, non diruam: quia murus ille humano generi immobilis manet, etiam cum eum sanctis beneficio Diuinitatis transilire contigerit.

uers. 32. Deus meus, impolluta uia eius; eloquia Domini igne examinata; protector est omnium sperantium in se. Aliud uersus iste inchoasse, aliud subiunxisse sentitur. Deus meus, aggressus est dicere nescio quid exoratiuum, et subiunxit ei exitum inopinatum, impolluta uia eius. Nam si propositio sequentibus  concordaret, Dei mei dicturus erat, non Deus meus. Que figura dicitur paraprosdoxia, Latine inopinatus exitus, cum aliud proponitur, aliud explicatur. Impolluta uia eius significat semitam eius esse purissimam. Siue hoc ad incarnationem pertinet uerbi, quam constat pollutionem non habuisse peccati. Sequitur, eloquia Domini igne examinata. Flamma fidei, lex superna discutitur, quando sciendi desiderio diuina eloquia perquiruntur. Sic et Ieremias propheta eloquia Domini mirifica definitione conclusit dicens: Nonne uerba mea sicut ignis, dicit Dominus, et sicut securis concidens petram ? Addita est quoque generalis promissio, ut animos releuaret humanos: ne putaretur protectionem non mereri, qui a peccato non fuisset immunis. Dicendo  enim, omnium sperantium in se, nullus exceptus est, nisi qui in eum sperare neglexerit. Qui uersus breuissimus laudum definitionibus explicatur.

uers. 33. Quoniam quis deus preter Dominum, aut quis deus preter Deum nostrum? Hoc contra paganorum dementiam dicitur, qui deos sibi multifaria uanitate finxerunt. Dominum posuit, quia ipsius serui sumus; Deum, quia eum iustissime adoramus et colimus. Sed iste Deus Trinitas est inseparabilis, personarum tantum, non substantie distinctione discreta. Conuenienter autem laus Domini breuiter premissa est, quoniam ipse erat in subsequenti parte locuturus.

uers. 34. Deus qui precinxit me uirtute, et posuit  immaculatam uiam meam. uentum est ad ordinem tertium, ubi potentiam suam Dominus Saluator exponit. Quod ait: Precinxit me uirtute, et dignitatem significat et fortitudinem. Quod utrumque ipsi conuenire manifestum est, qui potestate uirtutis sue iudicaturus est mundum. Conuenienter autem sequitur, posuit uiam meam, id est constabiliuit atque firmauit, ut nulla seculi ambitione moueretur. Immaculatam uero uiam dicit, uitam purissimam sine sorde delicti, quam ille solus ambulauit, qui peccata non habuit. Sed has omnes allegoricas tropicasque locutiones que dicte sunt siue que sequentur, ad incarnationem Domini conuenienter aptamus.

uers. 35. Qui perfecit pedes meos tanquam cerui, et super excelsa statuit me. Frequenter hoc animal in  Scripturis diuinis in bono ponitur, ut est illud: Sicut ceruus desiderat ad fontes aquarum : ibi, quia nimium sitiunt; hic, quia uelociter currunt. Norunt enim saltibus spinosa transcendere, et loca periculose hiantia transilire, sicut ille delicta seculi humanam salutem pungentia, et foueas profundissimas peccatorum sanctis gressibus transmeauit. Et intende quemadmodum in comparatione ceruorum permaneat, qui quando plana fugiunt, montium celsa conscendunt. Significat autem se super omnem creaturarum eminentiam constitutum, sicut dicit Apostolus: Et donauit illi nomen quod est super omne nomen, ut in nomine Iesu omne genu flectatur celestium, terrestrium et infernorum .

uers. 36. Qui docet manus meas ad prelium, et  posuit ut arcum ereum brachia mea. Doceri est ab imminentibus insidiis cautum fieri. Manus operationes significant; prelium, diaboli certamen demonstrat, cum quo spiritualiter confligitur; quia incessabilibus colluctationibus semper armatur. Brachia uero Christi prophete sunt et apostoli, per quos desiderium sue uoluntatis operatus est. His comparat ereum arcum, quia nesciunt Dei serui predicando mollescere, sed in celesti fortitudine permanentes, uerbis salutaribus emissis, tanquam sagittis eminus iaculatis, deuotorum hominum corda compungunt.

uers. 37. Et dedisti mihi protectionem salutis tue; et dextera tua suscepit me; et disciplina tua ipsa me docebit. Protectio salutis gloriam significat resurrectionis,  quando mortali carne deposita, eamdem incorruptibilem et glorificatam resumpsit. Dextera potentia Diuinitatis est, que assumptam humanitatem in eterna maiestate constituit. Et bene se dicit esse docendum, ut ueri hominis exprimeret qualitatem.

uers. 38. Dilatasti gressus meos subtus me, et non sunt infirmata uestigia mea. Incarnationis sue gloriosissimos actus, qui monstrandi erant conuersatione sanctissima, dicit esse dilatatos. uestigia uero uiam informationis ostendunt, quam firmissimam reliquit apostolis, ubi ipse gressus imprimens sanctis actibus ambulauit. Hec ergo uestigia ab inimicis infirmanda iure denegauit, quia licet se uentosa mundi procella  commouerit, eius tamen uestigia mouere non potuit, 63 que ille ne Petrus in mari mergeretur fixa solidauit.

uers. 39. Persequar inimicos meos, et comprehendam eos; et non conuertar donec deficiant.

uers. 40. Affligam illos, nec poterunt stare: cadent sub pedibus meis. Istos duos uersus de illis intelligi non dubium est qui primo contra Dominum eriguntur, postea conuersi eius pedibus inclinantur; et uitam merentur subditi, qui mortem incurrerant contumaces. Persequitur enim inimicos suos afflictionum diuersa clade fatigatos, et comprehendit eos quos ab studio peruerso mutauerit. Sed felix est omnino qui capitur, felix qui illas manus euadere non meretur; tunc magis liber redditur, cum fuerit tali  sorte captiuus. Sequitur: Et non conuertar donec deficiant. Cum non conuertitur Dominus, preda tunc capitur; et a prauo studio suo desinit, qui uincitur ad salutem. Addidit: Affligam illos, nec poterunt stare. Afflicti quippe diuersis calamitatibus, in sua pertinacia stare non possunt, quando uires nequitie in suis ausibus perdiderunt. Tunc fit illud quod sequitur: Cadent sub pedibus meis. Qui sub pedibus cadit Domini, aduersum illum ultra non patitur, cuius iam tuitione uallatur; sed erectus tunc redditur, quando illi fuerit humili satisfactione subiectus.

uers. 41. Et precinxisti me uirtute ad bellum: supplantasti insurgentes in me subtus me. Hoc iam de spiritibus immundis dicitur, qui ei per contradictiones Iudeorum iniqua certamina commouerunt.  Precinctus est enim uirtute, quando patientie fortitudine iniquorum aduersa superauit. Ipsi tamen qui contra eum insana conspiratione tumuerunt, eius sunt iudicio sine dubitatione subdendi, ut cum suo instigatore pereant, qui auctori suo credere noluerunt.

uers. 42. Et inimicorum meorum dedisti mihi dorsum, et odientes me disperdidisti. Duplicia legis sacramenta uersus iste complexus est. Primum est quod dorsum conuersionem eorum significat qui ex resistentibus eius nomini, in salutiferam uictoriam fugati, emerserunt subito Christiani, ut Paulus apostolus de persecutore seuissimo, post Domini increpationem apparuit repente discipulus. Secundum est quod odientes se disperdendos esse denuntiat, qui in  perfidie sue obstinatione manserunt; sicut de Iudeis animaduertendum est, qui impia uoce dixerunt: Sanguis eius super nos, et super filios nostros .

uers. 43. Clamauerunt, nec erat qui saluos faceret, ad Dominum, nec exaudiuit eos. Clamores dicit irritos, quos impii in illa iudicatione missuri sunt; sicut in Euangelio de damnandis ait: Ibi erit fletus et stridor dentium . Clamores enim isti saluos facere nequeunt, qui salutis auctorem hic temnendum esse decreuerunt. Nec erat qui saluos faceret: propter diabolum dicit, quo immittente deliquerunt. Quis enim tales facturus est saluos, cum instigator et princeps eorum sit primus ipse damnandus?  Sed hi cum uiderint spem suam in diabolo corruisse, clamabunt quidem ad Dominum, sed non exaudiet eos: quoniam infructuosa illic agnoscitur penitudo, ubi iam est iusta damnatio.

uers. 44. Et comminuam eos ut puluerem ante faciem uenti; ut lutum platearum delebo eos. Ubi est illa lingua grandiloqua et uentosa superbia? Usque ad puluerem se comminuendos intelligant, qui Domino prauis mentibus contradicere moliuntur. Et ne putent se quamuis detritos posse quiescere, addidit, ante faciem uenti; ut quiescere non possint, cum fuerint imminuti. Bene autem luto platearum comparat peccatores, quod fetidissimis sordibus inquinatur, nec excipitur a conculcatione populi, ut semper eius fetor iteretur. Delebo eos, id est de medio tollam,  quod pertinet ad lutum platearum uim quoque ipsam comparationis intellige: ait enim, ut lutum platearum, quod facile tollitur, quia mollissimum comprobatur.

uers. 45. Eripies me de contradictionibus populi, constitues me in caput gentium: populus quem non cognoui seruiuit mihi. Ereptus est plane de contradictionibus populi: quando explosis perfidis Iudeis ad gentium fidem deuotionemque translatus est. Contradictiones uero illas dicit, quas ei scelerata turba multipliciter ingerebat. Nam quod ait, constitues me in caput gentium, signum dicit fidei Christiane: quia in fronte gentium, crucis habuerunt uexilla radiare. Populum quem non cognoui, id est ad quem non ueni, nouum, rudem, atque antea non receptum. Seruiuit autem, credidit dicit, quoniam quicunque credit et  seruit; quod factum est a gentibus, que non fuerant a Christo carnaliter inquisite. Nam quid est quod ille non cognoscat, qui renes hominum perscrutatur et corda?

uers. 46. Obauditu auris obaudiuit mihi; filii alieni mentiti sunt mihi. Laus ista gentium, exprobratio est magna Iudeorum; ut seruirent qui non uiderunt; ut audirent quibus ex ore eius sacratissima minime uerba sonuerunt; sicut scriptum est: Quibus non est nuntiatum de eo uidebunt; et qui non audierunt contemplabuntur . Sed intellectus trahit, ut adiiciamus. Hebrei autem qui uiderunt et audierunt, sicut inferius dicit, totum contraria uoluntate fecerunt. Quod idem predicit Isaias: Exceca cor populi huius, et aures eius aggraua, et oculos eius  claude: ne forte uideant oculis suis, aut auribus suis audiant, uel corde suo intelligant, et conuertantur, et sanem eos . Que figura dicitur aposiopesis, id est dictio cuius finis reticetur; ut aut terreatur, aut ad desiderium prouocetur auditor. Filii alieni, filii diaboli, quibus ipse in Euangelio dicit: uos ex patre diabolo estis , mentiti sunt mihi, quando dicebant: Magister, scimus quia a Deo uenisti, et in ueritate uiam Dei doces . Mentiri enim est contra mentem loqui, et illud lingua promere quod unumquemque constat in animo non habere.

uers. 47. Filii alieni inueterauerunt, et claudicauerunt a semitis suis. Bene dixit alienos filios claudicasse:  quia filii Domini rectis gressibus ambulare noscuntur. Nam claudicare proprie dicimus eos qui uno pede sunt debiles. Quod Iudeis accidisse manifestum est, qui uetus Testamentum carnaliter tenentes, Noui gratiam respuerunt: et hinc factum est, ut una parte debiles mentis sue gressibus claudicarent. Hoc etiam in illa angelica concertatione patriarche Iacob , quidam asserunt presagatum, quando tacto neruo, uno pede claudus effectus est. Nec illud uacat quod addidit suis, quia deserentes intellectum legis, suis superstitionibus agebantur; ut non recipientes promissum Dominum Saluatorem, de lauandis manibus et calicibus 64 insanas calumnias commouerent; reuera sordidi, sed non tali obseruatione mundandi. Potuerant enim  propria fece purgari, si lauacrum sacri baptismatis expetiissent.

uers. 48. uiuit Dominus, et benedictus Deus meus; et exaltetur Deus salutis mee. Quarti ordinis ianua, que superest, aperitur: ubi iterum Ecclesia catholica loquitur toto orbe dilatata, que summatim et beneficia refert Domini, et hymnum suaui delectatione profundit. Recte dicebat: uiuit Dominus, quem in suo corde iugi consideratione cernebat. uiuit enim, dixit, presens est firma credulitate conspectus. Benedictus autem dicitur Deus, cum ei laus celeberrima deuotione mentis offertur; sicut et alibi legitur: Benedictus qui uenit in nomine Domini, hosanna in excelsis . Intelligitur etiam proprie benedictus, quod ipse omnia propitius benedicat:  sicut et uiuit Dominus, quod ipse uiuificet. Hec autem et his similia, sicut sepe diximus, tropicis allusionibus probantur edici. Exaltetur uero posuit, toto orbe credatur. Nam quemadmodum aliter exaltari poterat, qui proprie uocatur Altissimus?

uers. 49. Deus qui das uindictam mihi, et subdidisti  populos sub me. In isto mundo preconialiter uindicatur Ecclesia, quando blasphemi et infideles ad uere religionis penetralia perducuntur; ut qui ante contumaces exstiterunt, fiant illi proficua deuotione subiecti. Ecce uere uindicta pia, salutaris pena, ultio gloriosa. Ipsi enim Ecclesie subduntur, qui liberi probantur a uitiis; nam qui ab ipsa deuiant, mox laqueum noxie captiuitatis incurrunt.

 uers. 50. Liberator meus de gentibus iracundis: ab insurgentibus in me exaltabis me, a uiro iniquo eripies me. Addidit liberatori laudem, dum dicit, iracundis. Minus est enim periclitantem liberare ab inimicis tepidis, sed multo gloriosius a feruida malignitate succensis. Sequitur decora diuersitas, ut quanto altius in iram surrexerunt inimici, tanto amplius exaltaretur illa, que pertulit. Iniquum uirum, schismaticum designat, qui peruersi dogmatis iniquitate grassatur.

uers. 51. Propterea confitebor tibi in populis, Domine, et psalmum dicam tibi inter gentes. Propterea, propter illa que superius dicta sunt. Confitebor tibi, id est laudem te per populos Christianos, quorum utique lingua Ecclesie uox est. Psalmus autem, sicut  dictum est, opus significat actuale: unde per opera fidelium Deo dicit gratias, quas plus Diuinitas noscitur exaudire quam uoces. Inter gentes designat uniuersitatem, quoniam erat Ecclesia gentium numerositate dilatanda.

uers. 52. Magnificans salutare regis ipsius, et faciens misericordiam Christo suo Dauid, et semini eius usque in seculum. Exponit qualem psalmum superius dixerit, qui magnificet filium ipsius toto orbe terrarum. Christus ante dicebatur omnis unctus in regem; sicut et de Saule dictum est: Cur ausus fuisti inferre manum in christum Domini ? In Dauid ergo fecit misericordiam, quia eum, ut titulus dixit, de persequentium ferocitate liberauit. Et semini eius, Dominum significat Saluatorem, qui secundum carnem  ab ipsius generatione descendit. Dicit ergo tunc misericordiam factam semini eius, quando post triduum resurrexit a mortuis, ascendit in celos, sedet ad dexteram Patris. Usque in seculum accipitur in eternum; sicut in superiore psalmo dictum est, usque in finem: hec enim uerba idipsum significant, quamuis propter gratiam nouitatis uariata esse uideantur.



Conclusio psalmi.

Quam mirabili contextione uerborum huius psalmi drama decursum est, quod uariatione personarum semper efficitur, dum uicarius sibi sermo alterutra permutatione succedit! Sed intelligamus quanta sit huius chori gloriosa societas; ut et ipse quoque Dominus simul dignatus fuerit salutaria uerba  miscere, pro quibus non aspernatus est humilitatem incarnationis assumere. Nam et numerus ipse magna legis sacramenta concludit. Denarius pertinet ad Decalogum ueteris Testamenti, septenarius ad septiformem Spiritum ; qui in unam societatem deducti, efficiunt decem et septem. Sic precipua mysteria sancte legis psalmi istius numero continentur.



EXPOSITIO IN PSALMUM XuIII.



In finem psalmus Dauid.

Inscriptio ista frequenter exposita est, psalmi dicta referens ad Dominum Christum: de cuius primo aduentu propheta dicturus est, unde suscepit inimicus occasum, et humanum genus singulare presidium.  Per hunc enim tyrannus ille religatus ingemuit, et absolutus est homo potius, qui mortiferis uinculis tenebatur obnoxius. Memento uero quia de eadem re hic primus est psalmus; sequuntur autem alii quatuor, id est, septuagesimus nonus, octogesimus quartus, nonagesimus sextus, et nonagesimus septimus.



Diuisio psalmi.

Per totum psalmum prophete uerba sunt. Prima narratio eius laudat Domini predicatores, ipse quoque de eius incarnatione speciosissimis comparationibus uerba subiungens. Secunda laudat precepta Noui et ueteris Testamenti. Tertia ab occultis uitiis purgari se a Domino deprecatur; ut eum sibi dignum  faciat esse psalmistam. Per que intelligimus illos solos reuera Domini laudes canere, qui ab eius nesciunt predicationibus discrepare.



Expositio psalmi.

uers. 1. Celi enarrant gloriam Dei, et opera manuum eius annuntiat firmamentum. Quamuis et ad litteram possit intelligi, celos enarrasse gloriam Dei, cum Magos ad Bethleem uenientes dux stella precesserit, que stans supra cunabula eius, ostendit Domini Saluatoris aduentum , tamen hoc melius ad apostolos conuertimus et prophetas, qui de aduentu ipsius disserendo, orbem terrarum sanctis admonitionibus impleuerunt. In quibus Deus tanquam in celis habitauit, qui cuncta late complectitur,  non ex parte, sed tota eos 65 plenitudine sue maiestatis ingrediens. Pars enim in Deo non est, sed ubique totus et plenus est. Impio quippe dicitur: Tu quis es, qui enarras gloriam meam ? Sequitur, et opera manuum eius, id est, ipse homo qui manibus eius factus est. Sed hoc ad laudem dicitur prophetarum, ut cum sint opera eius, annuntiare mereantur Creatoris sui reuerenda mysteria. Addidit, annuntiat firmamentum, predicationes scilicet incarnationis eius, per quam fidei nostre soliditas inconcussa prouenit. Et nota quia hic dicitur, homo Dei manibus factus. Item legitur: Et aridam manus eius finxerunt . Sed hoc humane operationis allusio est, que sine manibus aliquid fabricare non preualet. Ceterum omnia Deus uoluntatis sue  creauit imperio, sicut legitur: Ipse dixit et facta sunt, ipse mandauit et creata sunt .

uers. 2. Dies diei eructat uerbum, et nox nocti indicat scientiam. Dies diei eructabat uerbum, quando Dominus loquebatur apostolis. Ipse enim diuina claritate irradians, corde purissimis uerba celestis luminis intimabat. Eructabat enim uerbum, cum de imis penetralibus sermones in sanctorum notitiam perducebat. Nox autem nocti indicabat scientiam, quando Iudas Christum Iudeis prodidit ac tradidit occidendum . Indicare enim pertinet ad proditionem. Tale enim inter se fecerant constitutum, ut illum tenerent, quem fuisset sceleratissimus osculatus. O nefandissimum proditorem, et  iuste a beatorum societate discretum! Per osculum causam fecit uenire interitus, per quod humani generis declaratur affectus. Nam quod diem diei et noctem nocti comparauit, argumentum est quod dicitur a pari; sicut et in quadragesimo primo psalmo dicturus est: Abyssus abyssum inuocat, in uoce cataractarum tuarum .

uers. 3. Non sunt loquele neque sermones, quorum non audiantur uoces eorum. Negando nullos esse sermones neque loquelas quas apostoli reticuissent, illud uidetur predicare quod linguis erant omnium gentium diuina inspiratione locuturi. Sermones quippe ipsorum et loquele per orbem terrarum predicationis libertate sonuerunt. Sermones pertinent ad communes  narrationes, loquele ad publicas suasiones; quod utrumque apostolos fecisse certissimum est.

uers. 4. In omnem terram exiuit sonus eorum, et in fines orbis terre uerba eorum; in sole posuit tabernaculum suum. Terram hic hominem debemus accipere, qui et audire possit et credere. Sonus uero miraculorum fama est, que pro ipsa nouitate per gentes singulas excellenti opinione currebat. Fines autem terre sunt reges, qui quasi termini agrorum sua regna custodiunt; ut non solum ad humiles, uerum etiam ad principes gentium Euangelii uerba peruenisse declarentur. Sequitur de incarnatione uerbi prophete sancta predicatio; ut hoc quod alios gessisse laudauit, ipse quoque fecisse uideretur. Ab apostolis quippe transiit ad personam Domini. Que  figura dicitur exallage, id est permutatio. In sole, in manifestatione mundi dicit. Tabernaculum, id est inhabitaculum corporis sui. Quod ideo arbitror dictum, in sole positum, ut qui oculum cordis habet purissimum, sacramenti illius claritatem et ferre possit et cernere; qui uero heretica prauitate confusus est, incarnationis eius fulgore percussus, erroris sui lippitudine sanctum lumen Domini non preualeat intueri.

uers. 5. Et ipse tanquam sponsus procedens de thalamo suo, exsultauit ut gigas ad currendam uiam. Et ipse, Christum Dominum dicit, qui tanquam sponsus Ecclesie sue, processit de thalamo suo, id est de utero uirginali. Magna similitudine sacramentum eius incarnationis exposuit. Ob hoc enim de intacto  utero processit dispositione mirabili, ut mundum Deitati reconcilians, Ecclesiam sibi sponsi caritate sociaret. Quapropter merito de uirgine natus est, qui uirgini erat sancta copulatione iungendus. Congrue namque sponsus a spondendo dicitur Christus, qui toties promissus est per prophetas. Et bene Christus noster nunc giganti comparatur, quia humanam naturam potentie sue magnitudine superans, omnia mundi uitia cum suo truculentissimo auctore prostrauit. Dicendo enim, ad currendum uiam, seruauit quod in primo psalmo dixit, et in uia peccatorum non stelit . Hec uia cursum eius uite significat, quam Dominus egit homo natus, hoc est, quia natus est, creuit, docuit, passus est, resurrexit, ascendit in celos, sedet ad dexteram Patris. Merito ergo dixit,  uiam cucurrit, cuius in nulla mundi ambitione potuit actus hesitare. Hec per allegoricas similitudines decenter expressa sunt, que aliud dicentes, aliud intelligi persuadent.

uers. 6. A summo celo egressio eius, et occursus eius usque ad summum eius; nec est qui se abscondat a calore eius. Si diligentius intueamur, totius hic maiestas Trinitatis ostenditur. A summo celo, Pater significatur; egressio eius, natiuitatis Filii, non temporalis, sed ceterna Patri, que est ante omne principium, quippe cum ipsum Filium constet esse principium. Occursus eius secundum hominem dicitur, quia post assumptionem carnis, in utraque natura Christus permanens, ad sedem paterne maiestatis  occurrit. Usque ad summum eius, iterum secundum deitatem, qua Patri Filius semper equalis est. Nam cum uenit a summo, in nullo minor fuit; cum rediit ad summum, Deus homo equalis Patri in deitatis substantia, sicut uenerat, perseuerat, cui nichil humana detraxit humilitas. Nam quod ait: Nec est qui se abscondat a calore eius, Spiritum sanctum uidetur significare, quem post ascensionem discipulis misit. In Actibus enim apostolorum legitur  ignem apparuisse, qui supra unumquemque eorum insidens, gentium uariis linguis eos faciebat effari. Ipse ergo calor est, a quo nemo possit abscondi, qui deitatis sue potentia uniuscuiusque corda cognoscit. Ita hoc uno uersiculo, sancte Trinitatis ingentia sacramenta declarantur. Et intuere quemadmodum licet  de tribus personis dicatur, consubstantialem tamen seruauit unitatem. Sic enim loquitur dicendo, eius, tanquam de uno: quia sancta Trinitas unus est Deus, sicut legitur: Audi, Isrel, Dominus Deus tuus, Dominus unus est .

uers. 7. Lex Domini irreprehensibilis, conuertens animas. uentum est ad secundam narrationem: ubi per sex uersus singule res diuersa laude definiuntur. Hec septima est species definitionis quam Greci , Latini per translationem dicunt, cum rem aliquam sub breui preconio que sit ostendimus. Nunc ad singula 66 ueniamus. Lex enim illa, quam per Moysen dedit, irreprehensibilis est, quia perfecta ueritate consistit, que per Dominum Saluatorem non reprehensa, sed potius probatur impleta; ait enim  in Euangelio: Non ueni legem soluere, sed implere . Et ne esset nobis rigoris eius perniciosa desperatio, adiunxit, conuertens animas. Illius enim districtionis metus errantem corrigit, et ad Christi gratiam facit recurrere, cum spem in suis ceperint meritis non habere

uers. 8. Testimonium Domini fidele, sapientiam prestans paruulis. Hic de Patre dicit: quoniam omnia testimonia que dedit populo Isrelitico, fidelia utique fuerunt, quia plenissima ueritate recognita sunt: et sapientiam paruulis prestiterunt, non utique superbis, nec tumida se elatione iactantibus, sed paruulis. Paruuli autem sunt humiles et innocentes, sicut Apostolus monet: Nolite pueri effici sensibus, sed malitia paruuli estote . Testimonium  quoque dat Filius, sicut ad Timotheum ait Apostolus: Precipio tibi coram Deo, qui uiuificat omnia, et Christo Iesu, qui testimonium reddidit sub Pontio Pilato . Idem de Spiritu sancto dicit Apostolus: Nam et ipse Spiritus testimonium perhibet spiritui nostro . uides in illa sancta Trinitate, quam nichil Scriptura diuina uelit minus maiusue sentiri, ut nec ipsa nomina patiatur esse diuisa.

uers. 9. Iustitie Domini recte, letificantes corda. Reuera recte, quia non aliter cognoscitur fecisse quam docuit: quia illorum iustitia recta non est, quibus aliud est in ore, aliud in opere. Letificantes corda, subaudi iustorum, qui de iudicio Dei letificantur:  quia norunt se misericordie Domini premia consecuturos, sicut dicit Apostolus: De reliquo reposita est mihi corona iustitie, quam reddet mihi Dominus in illa die iustus iudex .

uers. 10. Preceptum Domini lucidum, illuminans oculos. Reuera lucidum, quia sincere purum et immaculatum, quale a Patre luminum prodire docet. Hoc illuminat oculos, non istos carnales quos et pecora nobiscum possunt habere communes, sed illos utique interiores qui diuino munere spiritualiter clarificantur.

uers. 11. Timor Domini, sanctus permanens in seculum seculi. uideamus quid sibi uelit ista definitio. Deum timere non trepida confusio, sed imperturbata constantia est, cuius status nulla temporali  conuersione mutatur, sed in idipsum sinceritate bone conscientie perseuerat. Nam humana formido cum tempore commutatur, et non est sancta, quia non potest esse proficua; timor autem Dei nichil perturbationis habet. Nam licet recte auctorem suum timeat, scit uere supplicantibus misericordem esse, qui iudicat. In omni ergo sanctitate uersatur qui suum iudicem et timere cognoscitur et amare. Mixta enim cum pauore dilectio, timor est Domini, qui usu seculari reuerentia nuncupatur.

uers. 12. Iudicia Dei uera, iustificata in semetipsa. Iudicia Dei dicit, ut arbitror, mandata que in ueteri et Nouo Testamento conscripta sunt: quia reuera ex iudicio sunt prolata. Illud enim iudicium singulari numero dicitur, ubi boni malique diuiduntur.  Nam quod sequitur: Desiderabilia, prohibet ad illud tempus future iudicationis aptari, quia legitur: ue illis qui concupiscunt diem Domini ! Hec autem iudicia utriusque Testamenti, que dicta sunt, ueritate immutabili perseuerant; et tantum in illis est bonum, ut cum a piis mentibus recipiuntur, ueraces faciant et beatos. Hoc enim dant, quod habent: quia necesse est ut iustificatione plenum sit, quod iustos facit. Peracta est proposite laudis senaria diuersitate conclusio, predicando legem Domini, testimonium Domini, iudicia Dei; qui numerus in arithmetica disciplina noscitur esse perfectus. Singulis enim uersibus, quasi quibusdam calamis compactis, opera Domini laudis studio probantur esse cantata; ut doceret perfectionem atque conuenientiam  eorum que sub tali calculo noscuntur esse predicata. O ingentium rerum stupenda profunditas! Quis aut sufficienter distinguere aut predicare potuisset opera Domini, nisi de Spiritu sancto probarentur edici? Solus enim preualet digne de se dicere, qui etiam se potest nosse plenissime.

uers. 13. Desiderabilia super aurum et lapidem pretiosum multum, et dulciora super mel et fauum. Desiderabilia sunt iudicia Domini, sicut dictum est, mandata Noui et ueteris Testamenti, super aurum, quod humana cupiditas affectat ardentissime possidere, propter quod frequenter despicit etiam salutes animarum. Sed quia hoc tante rei parum est, addidit: Lapidem pretiosum multum, qui in paruissimo  margarito plurimum ualet, et exiguo metalli pondere, ingentem superat pecunie quantitatem. Sed quoniam inueniri poterant continentes, qui cupiditatem noxiam laudabili parcitate calcarent, addidit etiam sapores precipua suauitate iucundos, mel et fauum. Unde homo nullus excipitur, quamuis continens esse uideatur: quia propter uetus Testamentum superat mel, propter Nouum uincit fauum. Ista enim faucibus tantum sapiunt, illa mentibus absolute dulcescunt. Quod schema Grece dicitur auxesis, Latine augmentum; paulatim enim ad superiora concrescit.

uers. 14. Nam et seruus tuus custodiet ea; in custodiendo illa retribulatio multa. Cum dicit: Seruus tuus, iustum significat et deuotum. Custodiet ea, dulcedine  scilicet illa pellectus, quia nequissimis mentibus iudicia Domini semper amara sunt. Et inspice quod dictum est, custodiet ea; ut non solum ad tempus earum rerum suscipi uideatur affectus, sed usque in ultimum uite spatium in tali deuotione uersetur. Post obedientiam premia subsequuntur, id est retributio multa. Tanta enim diuine clementie dona sunt, que nequeunt comprehendi. Sic enim de his Apostolus dicit: Quod nec oculus uidit, nec auris audiuit, nec in cor hominis ascendit, que preparauit Deus diligentibus se . Merito ergo dicta sunt multa, quia comprehendi non poterant uniuersa

uers. 15. Delicta quis intelligit? ab occultis meis munda me, Domine. Ecce ianua tertie narrationis  aperitur, in qua propheta deprecatur, ut omnia eius peccata mundentur, quatenus eloquia oris sui in conspectu Domini reddantur accepta. Sed cum tribus modis humanis erroribus excedatur, cogitatione, dicto, et facto, immensum illud delictorum mare sub breuitate constrictum, duobus fontibus emanare testatur. Occultum est quod originale dicitur, in quo 67 concipimur, nascimur, et secreta uoluntate peccamus, id est, cum rem proximi concupiscimus; cum nos de aduersariis desideramus ulcisci; cum ceteris prestantiores effici uolumus; cum cibos appetimus dulciores; et his similia, que ita pullulant atque surripiunt, ut ante effectum rei multis celata uideantur. Quod si hec alicui manifesta reddantur, monente Salomone: Non eas post concupiscentias  tuas , illud tamen debemus aduertere, quoniam multa peccata sunt que omnimodis ignoramus, quorum nec origines possumus, nec subreptiones agnoscere. Unde subaudiendum est, delicta omnia quis intelligit? Nam cum dicturus sit in quinquagesimo psalmo: Delictum meum contra me est semper ; et alibi: Delictum meum cognitum tibi feci , quomodo non potest intelligi, quod peccans cogitur confiteri? Sed si adieceris omnia, tunc hec questio probatur exclusa.

uers. 16. Et ab alienis parce seruo tuo. Si mei non fuerint dominati, tunc immaculatus ero, et emundabor a delicto maximo. Positum est superiore uersu, occultum, quod originale dicimus; nunc dicendum est  quid sit alienum. Alienum est, quod malis hominibus, siue diabolo suadente committitur, sed fit proprium, quia consensus plectibilis adhibetur. Ex illa enim traduce mortalium massa corrupta, ab hoste spirituali sine diuina gratia uelociter subuertitur, quia in primo homine per inobedientiam uitiata monstratur. Nam quam facile est antiquo insidiatori infectis uetita suadere, qui potuit liberos atque incorruptos sua calliditate decipere! Quapropter ab originali peccato, unde usque ad seculi finem uiuens nullus excipitur, propheta mundari se petit, quasi adhuc carnalibus uitiis non omnino purgatus. Sed cum dicit, seruo tuo, iam se ostendit legi dominice iure famulari. Dominantur autem errores, cum in eis fallaci uoluntate presumitur: tunc uero imperium perdunt,  quando ab ipsis homines per Dei gratiam subtrahuntur. Iure ergo propheta immaculatum se confidit fieri, cum eum iam contigerit ab eorum dominatione liberari. Maximum uero delictum est superbia, qua et diabolus cecidit, et hominem traxit [ms. A., B., F., strauit]. Quantum enim in malo magna sit, hinc datur intelligi, que ex angelo diabolum fecit, que homini mortem intulit, et concessa beatitudine uacuauit. Omnium malorum mater, scelerum fons, uena nequitie; scriptum est enim: Initium peccati omnis superbia , quam tamen Dominus ueniens sua humilitate deiecit.

uers. 17. Et erunt ut complaceant eloquia oris mei: et meditatio cordis mei in conspectu tuo semper. Domine, adiutor meus et redemptor meus. Dicit quando  eloquia oris eius Domino placere preualeant; uidelicet, si a uitiis que superius dixit, reddatur alienus; propter illud quod dicitur peccatori: Quare tu enarras iustitias meas ? Que est autem meditatio cordis, que potest ad Dominum peruenire? Spes, caritas, et fides, que utique digna sunt Deo. Illa enim merentur in conspectu eius ascendere, que ipse cognoscitur approbare. Adiutorem uero suum dicit in bonis, redemptorem a malis, ut nemo suis meritis applicet quod celesti largitate susceperit.



Conclusio psalmi.

Quam mirabili ordine totum psalmum gloriosissimus propheta cantauit! Laudauit Domini predicatores; ipse quoque aduentum sacratissime incarnationis edocuit, magnalia eius uaria definitionum  qualitate commendans. Reuersusque in memoriam fragilitatis sue, a delictis petiit debere se mundari; ut tantorum sacramentorum relator dignus existeret, qui docuit Scripturas Domini a purissima conscientia debere narrari. Numerus quoque presens, uirtutem psalmi declarare sentitur. Nam sicut in Euangelio, decimo octauo anno curuata mulier, iubente Christo, a sua infirmitate saluata est : ita se in hoc psalmo petiit peccatis propriis propheta liberari, per hunc calculum significans tempus aptissimum in quo et iste Domini salutifera beneficia mereretur.



EXPOSITIO IN PSALMUM XIX.



In finem psalmus Dauid.

Iam quia tituli uerba nota sunt, de textu psalmi  aliquid disseramus: ut gratius possit accipi, quando breuiter eius intentio probatur agnosci. Futurorum igitur illuminatione propheta completus, per optatiuum modum euenire prospera sancte deprecatur Ecclesie, que illi per aduentum Domini certissime nouerat esse uentura; et nimia caritate completus, illi optat prospera, cuius se membrum esse noscebat. Talia siquidem desideria beati semper appetunt, ut bona sua ibi posita indicent, ubi bene meritorum uota congaudent.



Diuisio psalmi.

Primo ingressu propheta deprecatur sancte Ecclesie bona succedere, ut diuersa mundi tribulatione fatigata, Christum Dominum exaudita suscipiat. Secundo deprecatur ut omne consilium eius rectamque  fidem Dominus omnipotentie sue pietate confirmet, promittens fidelem populum non magnificandum potestate mundana, sed diuina potentia.



Expositio psalmi.

uers. 4. Exaudiat te Dominus in die tribulationis: protegat te nomen Dei Iacob. Per figuram prolepsin, que Latine dicitur preoccupatio, propheta studio magne caritatis accensus, optat Ecclesie catholice prouenire, que longo post tempore fieri posse cernebat. Audiri cognoscimur, quando omnimodis aliquid obtinemus. Dicendo uero, in die tribulationis, tempus grauissime afflictionis ostendit, quo magno desiderio Dominum deprecamur. Non enim extremis labiis, sed mundo corde tunc petimus que nobis tribui postulamus. Perscrutandum est quoque quare  patriarche Iacob nomen uidetur annexum? Hic enim maiori fratri subripiens, totius benedictionis gratiam conquisiuit, ut et ipse illi cum reliquo populo subderetur. Que 68 similitudo benedictionis, Christiano populo congruenter aptatur, qui gentem subsequens Iudeorum, eam deuote mentis religione superauit, ut gratie munere primus donante Domino redderetur. Nam cum dicit, protegat te nomen Dei Iacob, huiusmodi similitudinem a Domino uult intelligi, et nouo populo concedendam, quam ille in prefiguratione sanctus patriarcha percepit.

uers. 2. Mittat tibi auxilium de sancto, et de Sion tueatur te. Optando ait mittat, ut ostendat a Patre Filium missum. Sed hoc uerbum caritatis est, non  subiectionis; sicut et ipse in Euangelio de Spiritu sancto dicit: Expedit uobis ut ego uadam; si enim ego non abiero, Paraclitus non ueniet ad uos; si autem abiero, mittam eum ad uos . Sion enim, sicut sepe diximus, mons est, significans speculationem, que conuenit Diuinitati: quoniam illi omnia, non ut nobis ex euentu nota sunt, sed ex glorioso sue dispositionis arcano.

uers. 3. Memor sit omnis sacrificii tui, et holocaustum tuum pingue fiat. Sacrificium sancte Ecclesie, non hostia pecudum, sed iste ritus accipiendus est, qui nunc agitur corporis et sanguinis immolatione solemni, quem uenturum preuidebat, non quem pretermittendum esse cognouerat. Sequitur, et holocaustum tuum pingue fiat. Holocausti nomine in  illa prioris sacrificii similitudine perseuerat. Holocaustum enim totum dicebatur incensum; que nunc referenda sunt ad communionis nostre sanctissimam puritatem. Holocaustum enim per se combustum et aridum est: sed pingue fit atque iucundum, quando a gratia Diuinitatis assumitur [mss. A., B., F., absumitur].

uers. 4. Tribuat tibi Dominus secundum cor tuum, et omne consilium tuum confirmet. Post diapsalma positum, uenit ad ingressum secundum, adhuc optans Ecclesie bona, quam sciebat constanter in orthodoxa religione mansuram. Dicit enim: Tribuat tibi Dominus secundum cor tuum, id est secundum intellectum quem habes de Domino Saluatore; ut eum credas unum ex Trinitate passum carne, et pro mundi liberatione  in crucis patibulo pependisse, ipsum resurrexisse, ipsum sedere ad dexteram Patris, ipsum ad iudicandum esse uenturum. Addidit quoque: Et omne consilium tuum confirmet, scilicet ut mundi istius illecebras, contemplata Domini promissione despicias, et pericula presentis seculi non pauescas, dum future resurrectionis premia leta semper exspectas. Hoc est enim consilium sancte matris Ecclesie, Patrem, et Filium, et Spiritum sanctum, unum credere Deum, a quo creata sunt omnia, et disponuntur uniuersa. Hec bene confirmari propheta deprecatur in populo fideli, per que nouit eum ad eterna premia esse uenturum.

uers. 5. Letabimur in salutari tuo, et in nomine Dei nostri magnificabimur. Impleat Dominus omnes  petitiones tuas. Cum uir sanctissimus spiritualia bona optaret Ecclesie, ut se unum ex eius corpore esse monstraret, suam quoque personam decenter admiscuit. Nam in salutari Ecclesie, quod est Dominus Christus, letaturum se esse declarauit, et in ipsius nomine se magnificandum esse testatur, quia ex Christo Christiani fuerant nuncupandi. Magnificari est enim magnum fieri, quippe cum ex uocabulo celestis Regis nomen est impositum seruienti. Sequitur, impleat Dominus omnes petitiones tuas. Fit iterum ad Ecclesiam grata conuersio, ut ex tam frequenti uoto probaretur nimie beneuolentie magnitudo.

uers. 6. Nunc cognoui quoniam saluum fecit Dominus christum suum. Hec iam usque ad finem psalmi ex persona loquitur sua. Que figura dicitur apostrophe,  id est conuersio, quoties ad diuersas personas crebro uerba conuertimus. Dicendo, nunc cognoui, magnam uirtutem prophetationis ostendit; ut in presenti se diceret cognouisse, quod post multa secula potuit approbari. Saluum fecit Pater Christum Filium resurrectione gloriosa, quando etiam ascendit in celos.

uers. 7. Exaudiet illum de celo sancto suo; in potestatibus salus dextere eius. Exaudiuit Filium Pater ab incarnatione suscepta, post resurrectionem uidelicet, quando Spiritum sanctum de celo misit apostolis, quem in terris mittendum esse promiserat. Et ut ipsum quoque in deitate sua omnipotentem esse monstraret, sequitur, in potentatibus salus dextere  eius. Salus igitur, quam ipse condidit, potentatus noster esse dignoscitur: quando illa salus nec morbis afficitur, nec doloribus sauciatur, sed potentes nos efficit, cum in sua perennitate custodit. Sensus ergo talis est: Exaudiet Filium Pater de celo sancto suo: quia in dextera eius est salus, habens ex propria deitate, quod petere uidetur ex carne.

uers. 8. Hi in curribus, et hi in equis: nos autem in nomine Domini Dei nostri magnificabimur. Fidei sue sinceritate confidens, que muneribus erat Domini contributa, propheta letatur, despiciens illos qui pomposis curribus euecti, in temporali potius dignitate presumunt. Duo enim apud antiquos erant genera triumphorum: unum maius in curribus, quod laureatum dicebatur; aliud minus in equis, quod ouatio  nuncupabatur. Sed ista secularibus relinquens, in nomine Domini se magnificatum esse confirmat. Non enim currus aut equus magnificant, quamuis in hoc mundo extollere uideantur honoribus; sed nomen Domini, quod ad premia eterna perducit. Que figura Grece dicitur syncrisis, Latine comparatio, dum comparatione quadam iustiorem causam nostram, quam aduersarii demonstramus.

uers. 9. Ipsi obligati sunt et ceciderunt; nos autem surreximus, et erecti sumus. Potenter aperuit fructum precedentium rerum. Nam humanis honoribus presumentes, laqueati prauis desideriis suis in mortis foueam corruerunt. Et quia dicturus erat, ceciderunt, premisit, obligati, quod necesse est illis contingere, qui se uidentur nexuosis erroribus obligare. Resurgere  enim duobus modis dicitur Christianus: quando a uitiorum morte in hoc mundo per gratiam liberatus, in diuinis iustificationibus perseuerat, sicut sapientissimus Salomon dicit: Septies cadit iustus, et resurgit . Dicitur et generalis illa resurrectio, in qua iusti premia eterna consequentur. Sed hic utramque conuenire manifestum est; ubi ideo posuit, erecti sumus, quia in qualibet resurrectione, fideles ab humilitate consurgunt, et ad diuina premia subleuantur. Quod argumentum in topicis dicitur a rebus ipsis, quando et aduersarios corruisse dicimus, et nos erectos esse testamur.

uers. 10. Domine, saluum fac regem; et exaudi 69 nos in die qua inuocauerimus te. Futurorum desiderio propheta pellectus, illa petit iterum fieri que  nouerat esse uentura. Dicitur Patri: Saluum fac regem, id est Christus Dominus resurgat a mortuis, ascendat in celos, interpellet pro nobis, ne diutius nostra uacillet oratio, sed ipso Aduocato presumamus orare, qui nos Patri docuit supplicare, ne nos mortis laqueus possit astringere. Denique hoc sequitur, exaudi nos in die qua inuocauerimus te; quod tunc humano generi prouenit, quando resurrectionem Domini firme credidit et letanter aspexit.



Conclusio psalmi.

Docuit nos propheta sanctissimus quali pietate debeamus Christo Domino seruire: optat illi bona que nouerat esse uentura, quia bene credentium  mos est illa orare que desiderant emergere. Sic et in dominica oratione premonemur: Adueniat regnum tuum ; quod etiamsi non oremus adueniet. Sed deuotus [mss. G. et ed., deuotum] non uult desinere, que uentura credit optare. Quapropter affligamur in eius passione, gaudeamus in eius resurrectione. Sic enim ipsius possumus dici, si eius dispensationibus mereamur aptari. Presentis autem numeri sacramenta sub una summa nequaquam potuimus inuenire, sed forte nobis poterunt diuisa constare. Duodenarius itaque calculus ad apostolos est uidelicet applicandus. Septenarius uero significat hebdomadam, que ad primam illam pertinet sine dubitatione culturam. Hec in unum sociata, utriusque legis sacramenta concludunt. Sic  et istius psalmi ad Patrem dicta precatio, Noui et ueteris Testamenti continet reuerenda mysteria.



EXPOSITIO IN PSALMUM XX.



In finem psalmus Dauid.

Ideo titulus hic decimo nono psalmo par est, quoniam et iste quidem de Domino Saluatore, sed sub aliqua diuersitate dicturus est. Superior namque continet orationem prophete, et confidentiam qua liberandus est a cladibus huius seculi populus Christianus. Nunc quidam panegyricus de incarnatione ipsius dicitur, et postea deitatis eius facta narrantur; ut omnes intelligant eumdem esse Marie semper uirginis Filium, quod Patris uerbum. Duas enim naturas in Christo Domino salutariter credimus,  Deitatis et humanitatis, que in unam personam per infinita secula incommutabiliter perseuerant. Quod ideo frequenter repetendum est, quia uitaliter et auditur semper et creditur.



Diuisio psalmi.

In prima narratione psalmi huius, uerba prophete sunt ad Deum Patrem de incarnatione dominica. Secunda diuersas uirtutes eius gloriamque describit, declarans a parte qua passus, ad quam summam rerum apicemque ipso largiente peruenerit. Tertia idem propheta conuertitur ad Dominum Christum, ubi more desiderantium optat illa in iudicio eius fieri que nouit esse uentura.



Expositio psalmi.

 uers. 1. Domine, in uirtute tua letabitur rex, et super salutare tuum exsultabit uehementer, Domine, propheta ad Patrem dicit, in uirtute tua, id est in omnipotentia maiestatis tue, in qua et Filius regnat, sicut ipse dicit: Omnia Patris mea sunt, et omnia mea Patris sunt . Letabitur rex, id est gaudebit iehsu Christus: de quo in alio psalmo legitur: Deus, iudicium tuum da regi, et iustitiam tuam filio regis ; et in titulo passionis scriptum est: Rex Iudeorum . Sequitur, et super salutare tuum exsultabit uehementer, id est in eo quod per eum saluasti homines, Filius tuus, qui Saluator est, exsultabit. Addidit quoque uehementer, ut quanta est copia in beneficio, tanta sit et gaudii magnitudo.

 uers 2. Desiderium anime eius tribuisti ei, et uoluntate labiorum eius non fraudasti eum. Enumerat propheta Christo Domino secundum carnem, quam ingentia, quam gloriosa collata sint. Desiderium eius anime fuit, sicut in Euangelio dicit: Desiderio desideraui manducare uobiscum hoc pascha . Quod schema dicitur tautologia, id est eiusdem sermonis iteratio; sicut est, Benedicens benedicam te; et, multiplicans multiplicabo semen tuum . Sed ille solus est qui desiderio desiderauit mori, quando se pro omnium salute offerebat occidi; ut pretiosus sanguis eius mundum redimeret, ne diabolus eum adhuc iniqua presumptione uastaret. uoluntas uero labiorum eius fuit, quando spiritibus imperabat immundis, languores diuersos sermonis  sui sanabat imperio, predicationes quoque suas deuotis mentibus inserebat. Constat enim in nullo uoluntatem eius fuisse fraudatam: quando omnia que fieri iussit impleta sunt; sicut scriptum est: Omnia quecunque uoluit, Dominus fecit in celo et in terra .

uers. 3. Quoniam preuenisti eum in benedictione dulcedinis; posuisti in capite eius coronam de lapide pretioso. Post diapsalmatis silentium, uenit ad secundum modum: ubi incarnationis eius potentiam mirabili fulgore describit. Dicendo enim: Quoniam preuenisti, significat humanitatem anticipante diuinitatis gratia semper ornari: quia nullus illi quidquam primus offert, quod bonum est, nisi hoc celesti munere concedatur. Erubescat Pelagianus hoc  proprium hominis dicere, quod immaculata uerbi incarnatio euidenter legitur accepisse. Benedictio dulcedinis fuit, quando dictum est: Hic est Filius meus dilectus, in quo mihi bene complacui . Posuisti metaphorice dicitur ab his qui post labores maximos premio digno coronantur. Quod totum ad naturam pertinet humanitatis, que a diuinitate quod non habebat accepit. In capite uero idem dictum debemus aduertere, quantum ad substantiam attinet corporalem. Ceterum deitas non habet membra, que ubique tota atque perfecta est. Corona enim non improbe circumeuntium discipulorum uidetur significare conuentum, quia ipsum docentem desiderantium apostolorum circuitus ambiebat. Hec  erat corona capitis, hoc regale diadema, quod non ornaret impositum, sed de Christo Domino potius ornaretur. In hac enim corona et totius 70 mundi circulum merito poterimus aduertere; in quo generalis significatur Ecclesia. Quod schema dicitur characterismos, id est informatio uel descriptio, que siue rem absentem, siue presentem personam spiritualibus oculis subministrat. Hoc et in laude, et in uituperatione fieri solet.

uers. 4. uitam petiit, et tribuisti ei longitudinem dierum in seculum seculi. uitam, resurrectionem significat, quam ille petiuit dicendo: Pater, clarifica Filium tuum . Longitudinem dierum in seculum seculi, id est indefectam perennitatem, que nullo fine concluditur. Sed memento  quod et hec et his similia ab illa dicantur parte qua passus est.

uers. 5. Magna est gloria eius in salutari tuo; gloriam et magnum decorem impones super eum. In capite uersus sententiam posuit, quam subter exponit. Sancte siquidem incarnation magna est gloria in salutari, id est in uerbo Patris. Sed istam gloriam non poterat humanus sensus attingere, nisi eam in subsequentibus mirabili expositione declararet. Hoc schema dicitur epexegesis, Latine explanatio. Nam gloria et magnum decus, tempus uidetur significare iudicii: ubi in deitate sua apparebit Altissimus, habens gloriam de iudicio, decorem de maiestate.

uers. 6. Quoniam dabis eum in benedictione in seculum seculi; letificabis eum in gaudio cum uultu tuo.  Gradatim descendit ad illam gloriam declarandam quam Christus Dominus secundum carnem a Patre clarificatus accepit. Dicit eum dandum esse in benedictione, que nullo possit fine concludi. uerum hec uerba pia examinatione pensanda sunt, ut tante rei nobis elucere possit arcanum. Multis locis iam diximus suscipiendum esse pro parte membrorum, quod ipsi Domino Saluatori non potest conuenire; sicut et Patres nostri similia loca exposuisse declarantur. Quapropter letificabis eum in gaudio cum uultu tuo, suscipiendum est de unoquoque fidelium, de quibus et alter psalmus dicturus est: Et habitabunt recti cum uultu tuo . Letificari enim de uultu Domini, alterius cognoscitur esse persone;  quod de Christo intelligi catholica non permittit Ecclesia, que sic unita uerbo cognoscitur, ut una sine dubio intelligatur esse persona.

uers. 7. Quoniam rex sperauit in Domino, et in misericordia Altissimi non commouebitur. Dicit causam quare tantum munus acceperit: quia rex iste qui in passione sua tribus linguis legebatur ascriptus, secundum hominem sperauit in Domino, ut agnoscamus, nisi suppliciter postulando, ad eius non posse nos misericordiam peruenire. Sequitur etiam eternitatis huius causa probabilis: quia nescit a Patris misericordia submoueri, qui sperare in eius gloria perseuerat, sicut Salomon dicit: Quis sperauit in Domino, et confusus est ? Et in alio psalmo dicit: Protector est omnium sperantium  in se . Posito igitur in primo psalmo, categorico syllogismo, et in septimo, hypothetico, restat nunc ut enthymema demonstrare debeamus. Enthymema, quod Latine interpretatur mentis conceptio, syllogismus est constans ex una propositione et conclusione, quem dialectici dicunt rhetoricum syllogismum, quia eo frequenter utuntur oratores pro compendio suo. Iste taliter explicatur: Omnis sperans in Domino exsultabit et letabitur in misericordia eius; ego igitur exsultabo et letabor in misericordia eius. Ista est tertia species syllogismorum per quos dialectici subtilissimis disputationibus que probare nituntur ostendunt. Nec moueat quod in istis partibus non sunt eadem uerba que dialectici ad instruendos rudes longo post tempore formauerunt; in  predicationibus enim sacris argumentum quidem ipsum ponitur, sed sub libertate uerborum. Modo reliqua uideamus.

uers. 8. Inueniatur manus tua omnibus inimicis tuis; dextera tua inueniat omnes qui te oderunt. uenit ad tertiam diuisionem, in qua optat Dominum Christum facere quod eum nouerat esse gesturum. Dicit enim: Inueniatur manus tua, id est operatio tua reperiatur: afflictos conuertas inimicos, qui a tuis regulis mundi delectatione dissentiunt: de quibus ait Apostolus: Quoniam si cum adhuc inimici essemus, reconciliati sumus Deo per mortem Filii eius, multo magis reconciliati, salui erimus . Sed isti tandiu dicuntur inimici, donec diaboli suasionibus inducuntur; ceterum quando ad Christum  Dominum redeunt, et serui et filii uocantur et amici. Sequitur, dextera tua inueniat omnes qui te oderunt. Hic illud iudicii tempus aduertitur, quando dextera Patris, id est Dominus Saluator iudicaturus est mundum; et qui eum oderunt pene perpetuitate damnandi sunt.

uers. 9. Pones eos ut clibanum ignis in tempore uultus tui. Clibanus est coquendis panibus enei uasculi deducta rotunditas, que sub urentibus flammis ardet intrinsecus. In qua similitudine merito peccatores ponuntur, qui in futuro iudicio, et merore animi, et penali excruciatione torquendi sunt, quia contra regulas Domini obstinata mente uixerunt. Tempus uero uultus Domini dies est iudicii, quando  Filius hominis uidebitur ab omnibus; sed soli eum iusti etiam diuinitatis sue contemplatione respicient. Memento autem quod superius in laude Domini Christi characterismon schema posuerit, per quod honorem eius et gloriam diuersa qualitate gratiarum descripsit. Nunc per eamdem figuram inimicos ipsius dicit uariis suppliciis affligendos, ut quantum ille mirabilis, tantum isti redderentur horribiles.

uers. 10. Dominus in ira sua conturbabit eos, et deuorabit eos ignis. Ordo iudicii pulcherrima narratione describitur. Illos enim peccatores qui se pro actuum suorum malignitate discruciant, ira Domini dicit esse turbandos, quando audient: Ite in ignem eternum ; et istam sententiam consequentur, ut perpetua flamma deuorentur. Nam  iussionem Domini nulla mora subsequitur, sed mox ut discernit, impletum est. Iste tamen ignis sic absumit, ut seruet; sic seruat, ut cruciet; dabiturque miseris uita mortalis, et pena seruatrix.

uers. 11. Fructum eorum de terra perdes, et semen eorum a filiis hominum. Fructus eorum fuerat in terra uiuentium, si Filio Dei credidissent; sed quia mandatis eius contumaci spiritu restiterunt, merito fructum illum beatitudinis perdiderunt. Semen eorum, id est uota uel facta peccantium. Bene autem dicuntur semina, unde nascitur unicuique retributio digna gestorum. A filiis hominum efficies alienos, id est a sanctis, 71 quos in hereditatem eternam tue misericordie largitate missurus es.

uers. 12. Quoniam declinauerunt in te mala, cogita  uerunt consilia que non potuerunt stabilire. Declinare dicimus mala supra alios pendentia, in alio loco sine iniquitatis causa relidere, quod in passione Domini constat effectum. Nam cum putarent Iudei imperium Romanorum sibi fore perniciosum, si Regem Saluatorem Dominum suscepissent, in ipsum uisi sunt mala declinare, que sibi credebant Romanis ulciscentibus euenire. Cogitauerunt enim consilium dicendo: Expedit unum pro omnibus mori . Quod non potuerunt stabilire, id est ad uotum suum perducere. Nam nescientes uera dixerunt, oportuit unum pro omnibus mori. uerum quidem dictum, sed malo uoto prolatum est; et ideo de tali facto subituri sunt penam, quia non habuerunt sinceram conscientiam. Quod schema dicitur amphibologia, id est dictio ambigua,  dubiam faciens pendere sententiam. Consilium est enim aliquid aut faciendi, aut non faciendi ratio deliberata.

uers. 13. Quoniam pones eos deorsum, in reliquiis tuis preparabis uultum eorum. Positi sunt deorsum Iudei, quando uitio suo terrena sapientes, non meruerunt celestia contueri. Sed uultus eorum, id est mala intentio ipsorum, ad reliquias Domini, hoc est ad passionem aptata est; ut cum illi se inferre crederent dispendium mortis, salus fieret absolute generalis.

uers. 14. Exaltare, Domine, in uirtute tua; cantabimus et psallemus uirtutes tuas. Exaltare dicitur, id est resurrectione magnificare. Tunc enim ab humilitate suscepta exaltatus cognoscitur, quando in gloria  sua resurrexisse probatus est. In uirtute tua, id est in Deitate uerbi, per quam dixisti: Potestatem habeo ponendi animam meam, et potestatem habeo iterum sumendi eam . Cantare uero est uerba Domini ore proferre. Psallere autem, mandata diuina bonis operationibus constanter implere. Hec enim duo sunt que a nobis omnimodis expetuntur, ut laudes Domini fideliter ore cantemus, et opere nostro ipsius mandata faciamus.



Conclusio psalmi.

Ostensa nobis est imago celestis Regis mirabili descriptione ueritatis, ut quem Iudei non meruerunt presentem cognoscere, auditu auris mundus eum crederet aduenisse. Meminerimus autem quod psalmus  iste tertius est ex his quos de duabus naturis euidentius locutos esse collegimus. Hanc tamen regulam noueris in omnibus custoditam; ut in eis psalmis, et due nature et una persona esse declaretur; quatenus salutari breuissimoque compendio, et illi destruantur qui duos filios esse mentiuntur, et illi qui unam naturam in Christo Domino callida peruersitate confingunt. Dicite, qui uos putatis sapientissimos uiros, quid est illud quod ad Corinthios scribens ait Apostolus: Tunc et ipse Filius subiectus erit ei, qui sibi subiecit omnia, ut sit Deus omnia in omnibus ? Nam si ex deitate et humanitate una natura facta esset, ut creditis, qualis, rogo, substantia in eternum Patri potest esse subiecta? Restat ut uos Arianus error absorbeat. Necesse est enim confiteri  uos quia uerbum Patri potest esse subiectum, quamuis aliqui Patres Christi membris hoc aptandum esse putauerint. Quocirca parum tibi fortasse uisum est quod Eutychis errore tenebaris obnoxius, nisi te et Ariana calamitas iuncto fasce deprimeret? Auctores suos errores singuli damnauerunt: de te autem quid faciant, quem duplex culpa condemnat? Mox ut ad conflictum ueneris, statim Nestorianum uocas orthodoxum. Habemus contra te iudicia tua; hoc aliis pro crimine dicis, quod tu tibi persuasisse cognosceris. Exstat hic denarii numeri duplicata societas; ut sicut hec parilitas unam summam designat, ita psalmus iste utriusque legis unum Dominum proclamet auctorem. Est enim in istis decadibus uirtus eximia; et quoties se geminant, toties ingentium rerum sacramenta  declarant.



EXPOSITIO IN PSALMUM XXI.



In finem pro susceptione matutina psalmus Dauid.

Siue in finem, siue psalmus, siue Dauid quid significet, frequenter expositum est. Restat ut pro susceptione matutina, quod adhuc nouum esse cognoscitur, explanare debeamus. Susceptio matutina est tempus resurrectionis, sicut dicitur in Euangelio: Una sabbatorum ualde diluculo, uenit Maria ad monumentum , etc. Susceptio enim fuit, quando Dominus Christus mortale corpus ueteris hominis conditione deposita, in magnam gloriam clarificatus assumpsit: cui omne genu flectitur celestium, terrestrium, et infernorum . Matutinum autem dictum  est, quasi mane primitiuum, quod tempus innumeris locis ad resurrectionem Domini constat aptatum. Sed cum in hoc psalmo multa de sua passione constet esse locuturum, uideamus cur eius titulus solam resurrectionem commemorare uoluerit. Sepe enim significatur per id quod sequitur, illud scilicet quod precessit; ut cum dicimus mane factum, intelligamus noctem quoque precessisse; similiter cum dicimus manumissum, intelligamus seruum fuisse; et his similia. Que figura dicitur synecdoche, cum per id quod sequitur possumus intelligere quod precedit. Unde dubium non est commemorationem factam resurrectionis indicare nichilominus et beatissimam passionem. Hinc autem que sit uirtus et claritas psalmi, absolute datur intelligi, quod eum matutine  lucis nomine prenotauit: quoniam passionem Domini Christi, quam narrat, saluti generis humani constat esse concessam.



Diuisio psalmi.

Per totum quidem psalmum loquitur Dominus Christus; sed primo capite derelictum se clamat a Patre, ut dispensatam scilicet susceperit passionem, potentissimam humilitatem suam hominis subiectione [ms. G. et ed., hominum abiectione] commendans. Secundo loco passionem sacram diuersis comparationibus prophetauit, deprecans ut a seuientibus inimicis suis, diuina protectione liberetur. Tertio commonet Dominum laudare Christianos, 72 quia in resurrectione sua catholicam respexit Ecclesiam; ut  audito tanto miraculo in saluberrima fidei constantia permanerent: ne passione tantum prophetata, imbecilla se hominum corda turbarent. Quem psalmum paulo sollicitius audiamus, est enim ingentium rerum admiratione plenissimus; ut quid in hac uita contemnendum, et quid in alia esset sperandum, capitis ipsius commonitionibus nosceremus. Nam cum multi psalmorum breuiter de Domini passione meminerint, nemo tamen eam tanta proprietate descripsit, ut non tam prophetia quam historia esse uideatur.



Expositio psalmi.

uers. 1. Deus, Deus meus, respice in me: quare me dereliquisti? longe a salute mea uerba delictorum meorum. Dominus Christus omnia preuidens atque dispensans,  cui futura cuncta presentia sunt, quasi iam uicina passione permotus exclamat: Deus, Deus meus. Hec tamen uerba accipienda sunt ab humanitatis ipsius natura. Naturam autem dico esse uirtutem uigoremque substantie. Nam et repetitio ipsa affectum necessarie orationis ostendit; ut illum geminato nomine carissimus Filius inuocaret, quem sibi non mundanam salutem, sed claritatem eterne maiestatis nouerat utique prestaturum. sermo Grecus est, qui Latine interpretatur timor. Pro qua re, ut arbitror, maiores nostri Deum a timore appellandum esse uoluerunt: unde quidam ait gentilium petarum: Primus in orbe deos fecit timor. Nam cum dicit: Respice in me, celerrimum sibi resurrectionis prouenire deprecatur auxilium. Sequitur, quare me dereliquisti?  Istud quare, nonnullam afferre cognoscitur questionem; ut ille sapientie Magister consubstantialis [ms. G., consubstantialis Patri] et enarrator Patris, ita sit uicina carnis sue morte turbatus, ut quasi nescius interroget Patrem, quare ab eo fuerit derelictus? Sed hec et his similia ad humanitatem respiciunt exprimendam. Ceterum nec in ipsa passione absens illi credenda est fuisse diuinitas, cum dicat Apostolus: Si cognouissent, nunquam Dominum glorie crucifixissent . Sed passus est impassibilis per passibilem quam suscepit humanitatem; et immortalis mortuus est, et qui nunquam moritur resurrexit. De quo loco Pater Cyrillus ita pulchre locutus est : Gratia uero Dei pro omnibus gustauit mortem, tradens ei proprium corpus,  quamuis naturaliter ipse uita sit et resurrectio mortuorum. Similiter et beatus Ambrosius : Idem patiebatur, et non patiebatur; moriebatur, et non moriebatur; sepeliebatur, et non sepeliebatur; resurrexit, et non resurrexit. Sic et hominem dicimus hodieque pati, mori, sepeliri, cum tamen anima eius nullo fine claudatur. Quapropter derelictum se sub interrogatione testatur, quia reuera manibus impiorum tradi non poterat, nisi maiestatis eius potentia talia fieri permisisset; sicut in Euangelio dictum est: Non haberes in me potestatem, nisi tibi data fuisset desuper . Clamat etiam que patitur humana susceptio, blasphemas uoces, et impias murmurationes abiiciens; dicit enim  longe a se fieri uerba que delicta parturiunt. Salus enim erat sancte anime, si sermones delinquentium non haberet; sed uirtute patientie lubens sustineret, quod diuina dispensatione pateretur; sicut ipse in Euangelio dicit: Pater, si fieri potest, transeat a me calix iste ; et subiunxit: uerumtamen non sicut ego uolo, sed sicut tu. Dicit etiam a membris suis: uerba delictorum meorum. Ille ergo qui peccatum non habuit, nostra delicta sua dicit esse peccata; sicut et in alio psalmo ipse dicturus est: Deus, tu scis insipientiam meam, et delicta mea a te non sunt abscondita . Audiamus ergo uocem membrorum ex ore capitis, et intelligamus ex nostra persona merito fuisse locutum, qui se hostiam obtulit pro salute cunctorum: unde Apostolus  dicit: Eum qui non nouerat peccatum, pro nobis peccatum fecit . Nam et in ipsa lege peccata appellabantur que pro peccatis offerebantur.

uers. 2. Deus meus, clamabo per diem, nec exaudies; et nocte, et non ad insipientiam mihi. Per diem clamabat humanitas uerbi, quam non circumdabant tenebre peccatorum; nec tamen constat auditam, cui nulla prepedire uidebatur offensio. Audiat hoc querulum genus humanum, quod petitiones suas desiderat sine dilatione compleri. Petit, sicut dictum est, humanitas uerbi, que merebatur audiri; quam tamen ideo non constat auditam, ut eius sacro sanguine probrosa mundi crimina lauarentur. Hoc etiam et aliis docetur exemplis. Paulus petit  ut ab eo carnis stimulus tolleretur, nec tamen auditur  a Domino. Diabolus precatur  ut Iob sanctum uirum seuissima calamitate percelleret, et constat ei mox fuisse concessum. Sed Apostolo uotum suum implere negabatur ad gloriam, diabolo uero dabatur ad penam. Sic non audire frequenter expedit, quamuis nos desideria dilata contristent. Addidit quoque clamasse se nocte, id est in tribulatione, cum etiam peccatores soleant frequenter audiri. Subiunxit: Et non ad insipientiam mihi, subaudiendum reputabis. Duo sunt enim genera petitionum: quando petimus honores, diuitias, inimicorum uindictam, et cetera huiusmodi, insipienter petimus, quia mundana desideramus; quando autem postulamus ut a periculis liberemur, ut nobis uita concedatur eterna, non stulte  petimus, sed conuenienter oramus. Petebat ergo Mediator Dei et hominum Christus non insipienter, sed prudenter; et tamen non constat eum auditum, quia mundi redemptio sic erat Domino dispensante uentura.

uers. 3. Tu autem in sancto habitas, laus Isrel. Postquam se dixerat auditum non fuisse: ne quis putaret Deum Patrem proprium Filium non amare, quia eum dissimulauit audire, de quo ipse testatus est: Hic est Filius meus dilectus, in quo mihi bene complacui ; adiecit magne dilectionis indicium, dicendo: Tu autem in sancto habitas, laus Isrel. In sancto habitas, incarnationem suam declarauit; sicut et in alio loco dicit: Custodi animam meam, quoniam sanctus sum . Laus Isrel,  per modum definitiuum dicitur quid sit Pater, id est laus Isrel. Deum quippe uidentium ipse reuera laus est, qui sanctis omnia gloriosa concedit. Et est tertia definitionis species, que Grece , Latine qualitatiua dicitur. Hec dicendo quid, quale sit, hoc unde agitur, quid sit euidenter ostendit.

uers. 4. In te sperauerunt patres nostri; sperauerunt, et liberasti eos. Ne duritiam quisquam putaret 73 Patris, sicut dictum est, quod se Filius non profitetur auditum, tanguntur ab ipso breuiter illa que gesta sunt. Eripuit enim populum Isrel de terra Aegypti; eruit tres pueros de camino; liberauit Danielem de lacu leonum; et alia seu que fiunt, seu que leguntur innumera. Sed cum hec tanta supplicantibus siue prestiterit, siue prestet, tamen Filio proprio non pepercit, sed pro nobis omnibus tradidit illum  , ut implerentur uidelicet Scripture, et salus mundi ipsius passione proueniret. Patres autem suos quod Christus Dominus dicit, ex illa parte debet intelligi, qua et fratres suos apostolos uocauit; sicut in Euangelio post resurrectionem suam dixit: uade ad fratres meos, et dices ad eos: Ascendo ad Patrem meum, et Patrem uestrum .

uers. 5. Ad te clamauerunt, et salui facti sunt; in te sperauerunt, et non sunt confusi. Certissima est sententia que demonstrat effectum. Necesse est enim ut ad utilitatem suam audiatur qui clamat ad Dominum. Quanti enim martyres ab infidelibus non credebantur audiri, dum eos corporalis pena consumeret; sed illi potentius auditi sunt, qui coronam martyrii  percipere meruerunt. Dominus ergo iustos suos semper exaudit, sed quemadmodum illis expedire cognoscit. Nec uacat quod sperauerunt frequenter iterauit; figura est enim que Grece dicitur epembasis, Latine iteratio, quoties per singula commata ad decorem maximum uerba geminantur. Non sunt confusi, quos utique uenturos constat ad premium. Non enim confunditur, qui bonum desiderium suum adipisci posse monstratur.

uers. 6. Ego autem sum uermis, et non homo; opprobrium hominum et abiectio plebis. Hoc per figuram dicitur tapinosin, que Latine humiliatio nuncupatur, quoties magnitudo mirabilis rebus humiliimis comparatur; sicut Apostolus ait: Infirma mundi huius elegit, ut confundat fortia . uermis,  nimia quidem uidetur abiectione temnibilis, sed magni continet sacramenta mysterii: nascitur absque concubitu, repit humilis, mouetur sine sonitu. Que si consideres, non immerito Dominum Christum uermem appellatum esse cognosces. uermis ergo quia mortalis, quia de carne sine permixtione humani seminis natus est, quia uie ipsius silentiose et humiles exstiterunt. Comparat enim se Creator humillimis creaturis suis, ne quid estimares abiectum, quod ipso noscitur auctore formatum, sicut scriptum est: Fecit Deus omnia ualde bona . Sic et ipse Dauid doctorem secutus, minutissimo se pulici cequauit . Ipsa enim uirtus est religionis, ut quanto se plus unusquisque exemplo Creatoris  humiliat, tanto amplius exaltetur ad gloriam. Non homo, id est non peccator, quod in illo esse non potuit. Homo ergo dicitur, quantum pertinet ad humanam naturam. Idem non homo appellatur: quia quod est proprium hominis, peccata non habuit. Nam et diabolus in Euangelio dictus est homo, ut est illud: Inimicus homo superseminauit zizania . Unde hoc nomen esse constat homonymum. Opprobrium autem hominum fuit quando eum sputis innumeris compluebant, et alapis sacrilegis uerberabant. Abiectio plebis fuit, quando Pontius Pilatus  dedit turbis potestatem, quem uellent sibi dimitti: illi Barabbam eligentes, Christum Dominum potius abiecerunt.

uers. 7. Omnes qui uidebant me aspernabantur me;  locuti sunt labiis, et mouerunt caput. Omnes, de malis tantum suscipiendum est; nam si misceas fideles, non potest stare sententia. Que figura Grece dicitur synecdoche, Latine a toto pars. Aspernabantur ergo Iudei Dominum Saluatorem, quando dicebant: Alios saluos fecit, seipsum non potest saluum facere , et cetera. Proprie autem posuit labiis eos fuisse locutos. Tales enim ore, non corde fabulantur, quibus non prouenit firma, deliberatione sententia. Quid tamen isti labiis loquebantur? Si Filius Dei est, descendat de cruce . Istud enim animo discrepante uidebantur tantum labia personare. Nam ut per iracundiam, non per rationem probares dictum, adiecit, mouerunt caput, quod minantes faciunt, non iudicantes.

 uers. 8. Sperauit in Domino, eripiat eum; saluum faciat eum, quoniam uult eum. Hoc per figuram dictum est a Iudeis, que Grece dicitur ironia, Latine irrisio, aliud quam conatur ostendens. uerba siquidem ista specialiter Euangelii sunt; dicebant enim Iudei, quando pendebat in cruce: Sperauit in Domino, liberet nunc, si uult, eum . O celestis integritas! Nonne uidemur hic potius Euangelium recensere quam psalmum, quando tanta ueritate completa sunt, ut non futura, sed transacta esse uideantur? Merito, ne quid aut excusabile perfidis, aut fidelibus relinqueretur ambiguum

uers. 9. Quoniam tu es qui abstraxisti me de uentre:  spes mea ab uberibus matris mee. De uentre utique uirginali, qui iam tunc ab originalis peccati uitio sequestratus, tanquam sponsus processit de thalamo . Inde se dicit abstractum, unde humanitas tenebatur obnoxia. Siue illud accipiendum est, quoniam de utero matris iure se a Domino dicebat abstractum; ut ostenderet natiuitatem illam dominica uirtute perfectam: ne incredibilis uideretur uirginis partus, dum esset Domini operatione completus. Et ut declararet perfectam humanitatem, quam assumere atque monstrare dignatus est, ab initio uite sue spem suam dicit in Domino posuisse. uerum hic quoque incomprehensibilis sanctitas, et singularis ostenditur magnitudo. Nam cui alii datum est Diuinitatem agnoscere, quem adhuc potuerant  ubera materia lactare? Incipiens ergo etas dicebat, ad quod aliorum uix poterat peruenire maturitas.

uers. 10. In te iactatus sum ex utero; de uentre matris mee Deus meus es tu. Ut homo ista locutus est. Nam cum se dicit iactatum in Domino, ostendit ab humana iniquitate se fuisse discretum. Quod autem sequitur: Ex utero matris, ad errorem pertinet Synagoge, unde eum perfidia Iudeorum constat expulsum. Ceterum sine Deo non fuit nec ipsa conceptio. Nam sicut homo in iniquitatibus concipitur, sic in ipsa incarnationis origine Domini Christi, diuina substantia humanitati iuncta atque adunata declaratur; sicut et ab angelo Marie semper uirgini prophetatum est: Spiritus sanctus superueniet in te, et uirtus Altissimi obumbrabit tibi: propterea quod  nascetur ex te sanctum, uocabitur Filius Dei .

uers. 11. Ne discesseris a me: quoniam tribulatio proxima est, et non est qui adiuuet. Metu mortis 74 et ista prolata sunt: quia dicturus erat: Pater, si fieri potest, transeat a me calix iste . Tribulationem uero dicit mortis cogitationem, que longe post seculis imminebat. Quam ideo denuntiat proximam, ut assumptio uere carnis tristitiam ostenderet passionis: siue quia illi uicinum est omne quod uenturum est, sicut propheta dicit: Quoniam mille anni ante oculos tuos, sicut dies hesternus qui preteriuit . Siue tribulationem dicit proximam, quia erat in sua carne passurus. Nam quicunque  damna facultatum, orbitates filiorum, amissiones bonorum, uel alia huiuscemodi sustinet, longinqua sibi mala cognoscitur sustinere: cum uero in carne sua quis patitur, tunc illi proxima tribulatio copulatur. Quod autem dicit: Et non est qui adiuuet, puritas petentis, et uirtus Diuinitatis ostenditur: quia si Deus non adiuuet, nullus est qui eripiat periclitantem. Consideremus ergo si debemus aliquando ab ipso diuidi, qui nullius, nisi ipsius tantum possumus miseratione saluari.

uers. 12. Circumdederunt me uituli multi; tauri pingues obsederunt me. Oratione decursa, quam in passionibus suis semper premittit, sicut eum fecisse tempore traditionis, Euangelistarum dicta testantur, ne se fidelium uota precipitare forsitan inconsulte  presumerent, uenit ad secundam partem, ubi per allegoricas comparationes crucifixionis sue reuelat arcanum. Et nota quia futura pro preteritis ponit, ut durissima corda Iudeorum, quasi peracta ueritate conuinceret. Que figura dicitur prolepsis, Latine preoccupatio, quando refertur aliquid per tempus preteritum, quod adhuc creditur esse uenturum. Totum factum est, ne periret incredulus; sed ipse sibi exstitit reus, qui sequi toties contempsit admonitus. uituli multi, populi sunt uidelicet Iudeorum, qui ignorato Dei iugo, inconsiderata procacitate lasciuiunt, simul petulantes et fatui, qui gressus suos nulla moderatione distinguunt, sed uagi ac penduli ad iniqua consilia quibusdam saltibus efferuntur. Tauros pingues, principes Iudeorum designat, qui in uicem  tauri malitiam superbiamque suam erectis ceruicibus inflauerunt, et innocentis sanguinem truculentis cornibus effuderunt. Apte uero addidit pingues. Tunc enim ipsum animal nimis redditur inquietum, quando pinguedine multa refertum est; et de mansueto ferox efficitur, cum presumptione luxuriantis corporis animatur. Quod si adhuc altius auctoritatis uerba pensemus, circumdederunt, potest trahi ad eos qui illum cum gladiis et fustibus ambierunt: obsederunt autem, ad illos qui sepulcrum eius custodierunt, ne a discipulis occulte raperetur. Obsidio enim dicta est, quasi hostium insessio, id est hostilis circumdatio.

uers. 13. Aperuerunt in me os suum, sicut leo rapiens et rugiens. Metaphora introducta est a consuetudine ferarum, que auide os aperiunt quando aliquid  deglutire contendunt. In me autem dixit contra me, cum detestabili adunatione dicebant: Crucifige, crucifige . Os suum, reuera suum, quod non illis sapientia aperuit, sed cogitatio scelerata reserauit. Audiant utrumque Pelagiani, quando Iudei nequitiam locuti sunt, ipsi os suum aperuerunt. In bono autem legitur: Domine, labia mea aperies, et os meum annuntiabit laudem tuam . Quod autem dixit, sicut leo rapiens et rugiens: rapiens pertinet ad insanissimam seditionem, quando eum raptum traxerunt ad tribunal presidis audiendum; rugiens ad blasphemas uoces, quibus clamauerunt: Crucifige, crucifige. Quod utrumque feris merito comparatum est, quando insani populi consilium rationabile  perdiderunt.

uers. 14. Sicut aqua effusa sunt [ed., effusus sum], et dispersa sunt omnia ossa mea. Comparatio ista non minimum continet sacramentum. Dispersa sunt omnia ossa eius, id est firmi ac fideles apostoli, quando dixit eis: Ecce ego mitto uos uelut agnos in medio luporum : tunc illi sicut aqua effusi sunt. Aqua enim quando funditur, et rigat et abluit: sic illi orbem terrarum diuino imbre satiantes, peccatorum sordibus abluerunt.

uers. 15. Factum est cor meum tanquam cera liquescens in medio uentris mei. Cor suum, uoluntatem suam dicit, que in Scripturis diuinis clausa tegebatur; sed impleta passione, omnis ueritas de aduentu eius promissa reuelata est. Bene autem legis mysteria  comparata sunt cere, que tunc splendorem reddit, quando in usum luminis calore liquefacta dissoluitur. uentrem uero suum dicit Ecclesiam catholicam: ubi tecta uerba predicantium, uenientu temporis plenitudine, patuerunt. Inde est et illud, quod uelum templi in passione Domini constat scissum; reuelata sunt enim tali facto illa que tegebantur occulta.

uers. 16. Exaruit uelut testa uirtus mea, et lingua mea adhesit faucibus meis, et in puluerem mortis deduxerunt me. uirtutem Christi teste non putemus incongrue comparatam, quia sicut illa fornace durescit, et fortior redditur igne decocta, sic passione Domini uirtus eius solidata est, que prius quasi lutea uidebatur incredulis. Lingua uero sua significat predicatores  apostolos, qui adheserunt faucibus Christi, dum eius mandata custodierunt. Ille enim in faucibus Dominicis manet, qui diuino adiutorio ipsius predicationem custodit. Sed quomodo se dicit in puluerem deductum, cuius caro non pertulit corruptionem? Sed hoc ad uotum intelligendum est immanium Iudeorum, qui se putabant Christo mortem dedisse communem, in qua crederetur usque in puluerem fuisse perductus: siue magis a membris suis, id est ab Ecclesia dicat se usque ad puluerem fuisse perductum; dum sors ista humane conditioni uidebatur esse communis.

uers. 17. Quoniam circumdederunt me canes multi; consilium malignantium obsedit me. Hic mirabili proprietate passionis sue sacramenta describit. Canum  igitur natura talis est, ut ignotis hominibus nullatenus acquiescant, sed importunis atque assiduis latratibus arceant, quos notitia domestice conuersationis ignorat. His ergo Iudei iustissime comparantur, qui nouam doctrinam Domini minime recipientes, contra eum ferocissimis uocibus oblatrabant. Doctrina uero noua est, sicut Euangelista dicit: Mandatum nouum do uobis, ut uos inuicem diligatis ; quod etiam Isaias propheta testatur dicens: uetera transierunt, ecce noua facta sunt omnia . Patenter autem describitur actus ille Iudaicus; fuit enim consilium malignantium, quando cogitabant Dominum Iesum dolo tenere, mortique tradere. 75 Malignantium quippe dicit, maligna cogitantium. Et merito se fatetur obsessum, quia in ipso erat ciuitas  Ierusalem, quam hostes fidei Christiane in eodem obsidere uidebantur.

uers. 18. Foderunt manus meas et pedes meos. Sed antequam ad Passionis ipsius ueniamus exordium, perscrutandum est cur talem sibi elegerit mortem qui dixit: Potestatem habeo ponendi animam meam, et potestatem habeo iterum sumendi eam ? Primum, quod crucis ipsa positio talis est, ut pars eius superior celos petat, inferior terras non deserat, fixa infernorum ima contingat, et uelut quibusdam brachiis extensis, latitudo eius totius partes appetat mundi, iacens uero quatuor cardines orbis designat. Sic in paruo posita, cuncta uidetur esse complexa. De cruce Domini dico, que de penali malo peccatorum, facta est beata redemptio: postea  tribuens salutis bonum, que pridem dabat interitum: patibulum salutare, mors indicans uitam, humilitas diuinam proclamans summitatem; ut Christum in celo, Christum in terra, Christum per cunctum orbem, Christum quoque ad inferna per figuram crucis esse cognoscas. Quod si aut ferro truncatus, aut ignibus fuisset absumptus, aut lapidibus oppressus, aut fluctibus demersus, aut alia qualibet morte preuentus, quo signo, rogo, diabolus pelleretur? Quo uexillo frons Christianorum tuta mansisset? Qua figura corporis et anime firmaretur infirmitas? Nulla mors tante maiestati melius conuenire potuit, nisi que nobis perfecte salutis indicia dereliquit. Prouisum est etiam ad credulitatem nostram, ut altius  configeretur, uideretur a multis, crederetur a plurimis. Et ne Deum quispiam dubitaret, in cuius passione tot et tanta miracula conuenissent, Per uniuersum mundum tenebre facte sunt, terra tremuit, petre scisse sunt ; ut orbis passum euidenter suum testaretur auctorem. Sic istam crucifixionem totum mirabile habere decuit, que templum pii Redemptoris excepit. Quapropter merito a Christo electa est crux, in qua et singulariter occumberet, et communi sorte moreretur.

Et quamuis passionis dominice ad litteram simplex hic uideatur esse narratio, tamen aliquid nobis et spiritualiter sentiendum actus iste significat. Manus Christi Iudei uiolauerunt, quando eius miraculis nullatenus credere maluerunt. Manus enim significant  operationes quas in diuersorum languoribus medicus celestis exercuit, ut eorum obstinata duritia signorum uirtutibus molliretur. Pedes quoque foderunt, dum eius apostolos, per quos fides Christiana in gentibus ambulauit, lacerandos esse putauerunt. Sic future cause in ista Domini crucifixione predicte sunt. Foderunt autem, non transitorie debemus accipere, quia terra tunc uarios fetus germinat, quando hominum studio cognoscitur exarata. Quod contigit in corpore Domini Saluatoris; illud enim clauis affixum, lancea perforatum, fructum nobis intulit sine fine mansurum. Quapropter iam non pertimescimus dicere Deum carne passum, Deum mortuum pro salute cunctorum. Unde Pater Augustinus mirabiliter et solito more declarauit, dicens  : Res uetusta erat ut homo moreretur; quod ne semper ualeret in homine, res noua facta est ut Deus moreretur; sicut et Apostolus ait: Nos autem predicamus Christum, et hunc crucifixum . Et ne filium uirginis  alium fortasse sentires, adiecit: Christum utique Dei uirtutem, et Dei sapientiam: quia quod stultum est Dei, sapientius est hominibus; et quod infirmum est Dei, fortius est hominibus. Quid enim tam stultum, tam infirmum uidetur incredulis, quam cum audiunt Deum, Dei Filium crucifixum pariter et sepultum? Sed placuit Deo per stultitiam predicationis saluos facere credentes . Incarnatio siquidem Domini, misericordie ipsius est mirabilis altitudo, inestimabile donum, incomprehensibile  mysterium: unde aut rectis mentibus prouenit salus, aut peruersis sensibus generatur interitus.

uers. 19. Dinumerauerunt omnia ossa mea; ipsi uero considerauerunt et conspexerunt me. Forma crucis mira proprietate depicta est; ut omne corpus in ea sic dicatur extensum, quatenus eius ossa humanis oculis numerabilia uiderentur; ut quod caro superducta celauerat, nimia tensione corporis appareret. Sed uideamus utrum pena dicenda sit, an tribunal; damnatio, an disceptatio: ubi quasi in regali solio constitutus, increpantem reliquit reum, confitentem reddidit protinus absolutum. Quo facto ille humani generis Miserator eximius, quid sanctis suis prestaturus  esset, in Latronis subita confessione monstrauit. Dinumerata sunt etiam ossa eius, id est apostoli, siue reliqui Christiani, quando persecutione facta truculentium Iudeorum, ne in maiorem numerum conualescerent, querebantur exstingui. Sequitur etiam incredulitatis eorum detestabilis obstinatio; ut non aliquid transitorie aut casualiter fecisse uideantur: sed dicit eos considerasse et conspexisse; et cor eorum lapideum tot miraculis non fuisse mollitum. Petre scisse sunt, terra tremuit, sol amictu se tenebroso, ne tantum scelus uideret, abscondit; et  iniquitas in ipsorum oculis defixa, in sacrilegio suo mansit immobilis.

uers. 20. Diuiserunt sibi uestimenta mea, et super uestem meam miserunt sortem. Quamuis tota passio  Domini magna sacramenta contineat, tamen hic nescio quod maius parturitur arcanum, quod alia uestimenta sua dicit esse diuidenda, aliam uestem ad sortem nichilominus perducendam. uestimenta illa, que diuisa sunt, Scripturas significant prophetarum, uel reliquarum celestium lectionum, quas heretici praua interpretatione diuidentes, Pilati militibus scelerata se diuisione coniungunt. Tunica uero illa, que uenit ad sortem, que eius sanctitatem corporis ambiebat, quam dicit euangelista  desuper fuisse contextam per totum, catholica probatur Ecclesia, que nullatenus humano discerpenda datur arbitrio; sed integra atque inuiolabilis, quasi ex sorte unicuique diuina semper largitate prestatur. Ipsa est contexta desuper, quam nemo diuidit, nemo disrumpit;  sed perpetua stabilitate firmissima, in unitatis sue robore perseuerat; de qua ipsa ueritas dicit: Tu es Petrus, et super hanc petram edificabo Ecclesiam meam, et porte inferi non preualebunt aduersus eam . Quod factum et euangelista testatur, dicens: Postquam crucifixerunt eum, diuiserunt uestimenta eius, sortem mittentes . uerum ista 76 sors in Scripturis diuinis tam sepius commemoratur, ut magnum nescio quid diuini iudicii gestare uideatur arcanum. Scriptum est enim in Leuitico unam sortem Domino dari, et unam apopompeo , id est transmissori. Item Moyses quibusdam tribubus trans Iordanem, terram sorte diuisit. iehsu quoque filius Naue terram repromissionis  filiis Isrel sorte missa distribuit . Sors quoque Ionam prodidit latentem . Et in Salomone legitur: Contradictiones cohibet sors, et inter potentes definit . In Nouo quoque Testamento, id est in Actibus apostolorum, sors Matthiam designauit apostolum . Paulus etiam ipse apostolus scribens ad Ephesios, Sorte se dicit uocatum secundum propositum eius qui omnia operatur secundum consilium uoluntatis sue ; nec non ad Colossenses scribens dicit: Gratias, inquit, agentes Deo Patri, qui idoneos nos fecit in parte sortis sanctorum in lumine . Sed cum multa legantur tam in ueteri quam in Nouo Testamento sortibus fuisse diuisa, nemo ausus est negare per eam diuinitus esse  monstratum, quod mens deuota petitione supplici postulauit.

uers. 21. Tu autem, Domine, ne longe facias auxilium tuum a me; ad defensionem meam aspice. Hic iam resurrectionem celerrimam deprecatur, ut perfidorum mala credulitas superuenienti tali gloria destruatur. Auxilium enim ipsam significat resurrectionem, que utique longe facta non est, quando triduana prouenit. Sequitur: Ad defensionem meam aspice. Sed, que sit ista defensio, consequenter exponit.

uers. 22. Eripe a framea, Deus, animam meam, et de manu canis unicam meam. Liberari se postulauit a morte quam subiturus erat, collato scilicet resurrectionis auxilio. Framea enim synonymum est nomen,  significans siue hastam, siue gladium, siue quelibet arma, per que uoluit futurum crucis exitium competenter aduerti: quia per ipsam mors plerumque succedit. Sed primo dixit, Eripe animam meam; modo petit liberari Ecclesiam, que est illi unica, id est catholica; ut intelligatur doctrinas nouas et conciliabula perditorum unitatis uocabulo respuisse: hereticos hic canibus comparans, qui domestica quadam feritate atrociter mansueti, cum de penetralibus nostris exeunt, Ecclesiam Dei mordere ac lacerare festinant. Et ut scias canes talibus hominibus aptissime comparatos, de manu canis dixit, quod utique homo, non canis habet. Siue, ut quidam uolunt, manus canis significat potestatem mundi istius, que Ecclesiam Dei lacerare mordaci ac subdola semper  iniquitate festinat. Canes autem non in malo tantum, sed etiam in bono poni frequentia exempla testantur.

uers. 23. Libera me de ore leonis, et a cornibus unicornuorum humilitatem meam. De ore leonis, de potestate diaboli dicit, qui bene comparatur feris, quoniam humanis semper delectatur exitiis. Sed ne forte aliquibus scrupulus inde nascatur, quare frequenter una res et optimis personis aptatur et pessimis, dicendum est quod ad similes partes debeat applicari. Unamquamque rem diuersas certum est habere qualitates, ut leo, de quo nunc sermo est, habet fortitudinem, propter quam belluarum rex appellatur; habet et truculentam seuitiam, propter quod ferox  dicitur. Quapropter fortitudo eius et potestas Christo merito comparatur, ut est illud: uicit Leo de tribu Iuda . Ferocia uero ipsius diabolo competenter adiungitur, sicut Petrus apostolus dicit: Sobrii estote et uigilate, quia aduersarius uester diabolus sicut leo rugiens circuit, querens quem deuoret . Ita fit ut unum animal, consideratis eius qualitatibus, rebus a se discrepantibus rationabiliter comparetur. Quod genus locutionis Scripture diuine forsitan proprium non immerito dixerimus. Sic et reliquas comparationes huiusmodi presentis expositionis ratio comprehendit. A cornibus, id est a superbis, de summitatum suarum potestate ferientibus. Sed inspice quod addidit: Unicornuorum, id est se singulariter erigentium, qui nimia elatione surgentes,  consortes ferre non possunt, dum soli faciendum putant quodcunque libuerit. Talia enim animalia, que uno cornu armantur, multo fortiora sunt ab his quibus duplicia tribuuntur, que Greci appellant. Ab illa enim unicornuorum superbia non ferenda humilitatem suam, que destituta opprimi facile posset, eripi postulauit.

uers. 24. Narrabo nomen tuum fratribus meis; in medio Ecclesie laudabo te. Post sacram passionem dicit gloriam Diuinitatis toto orbe uulgandam. Narrabo enim dicit, id est narrare faciam. Fratres autem dicuntur qui diligunt et diliguntur. Nam qui pati uenerat pro salute cunctorum, quem eorum non diceret fratrem? De quo loco patenter ait Apostolus: Decebat enim eum propter quem omnia, et per quem  omnia, qui multos filios in gloriam adduxerat, auctorem salutis eorum per passionem consummari. Qui enim sanctificat, et qui sanctificantur, ab uno omnes. Propter quam causam non confunditur fratres eos uocare dicens: Nuntiabo nomen tuum fratribus meis . Sic ait et in Euangelio post resurrectionem: Dicite fratribus meis ; et alibi: Qui fecerit uoluntatem Patris mei, qui in celis est, hic meus pater, et mater, et frater est . In medio uero Ecclesie laudat Dominum, qui se pia conuersatione tractauerit. Ipsius enim preconium est morum sanctitas custodita, quando nichil ualet aliquid boni caro facere, nisi cui diuina misericordia probitatem noscitur prestitisse. In medio autem dicit, palam et in conuersatione multorum,  ubi recte mentis operatio reliquis fidelibus prestat exemplum.

uers. 25. Qui timetis Dominum, laudate eum; uniuersum semen Iacob, magnificate eum. Paulo latius Domini passione narrata, ne corda fidelium longa tristitia turbarentur, uenit ad tertiam partem, ubi deuotos alloquitur, ut Domini dispensatione recognita laudent eum, et preconia ipsius generali exsultatione concelebrent: quoniam per eius passionem prouenit salus fidelium et uita iustorum. Nunc intendamus quam suauis in timore Domini declaretur affectus. Timor enim humanus non laudem parturit, sed uituperationem: Dei autem timor, quia iustus et rectus est, laudem generat, amorem tribuit, ardorem  caritatis inflammat. Laudate ergo, dicit, qui timetis Deum, id est qui reuerentiam habetis nominis eius: quia eum non meretur predicare, nisi qui cognoscitur et timere. Uniuersum in partem bonorum accipe: quia illos tantum mauult intelligi qui 77 fidei Iacob deuotionique consentiunt, superantes per religionis affectum ueteris hominis primam natiuitatem.

uers. 26. Timeat eum omne semen Isrel. Semen Isrel non unius nationis populus significatur, sed cunctarum gentium cognoscitur plenitudo, unde constat Ecclesiam colligendam. Et quia superius dixerat: Laudate, qui timetis Dominum, nunc ad quos timor pertinere possit edicitur; ad Isrelitas utique, id est uidentes Dominum: quia nesciunt timere  Deum qui heretica prauitate cecati sunt, uel idolis scelerata mente deseruiunt.

uers. 27. Quoniam non spreuit neque despexit precem pauperum. Quod solent facere mundi istius honore gloriantes, spernere pauperes, despicere supplicantes, causamque de habitus qualitate metiri; ut si sit uestibus nitidus, uerax putetur; si amictu sordidus, mendacissimus habeatur. Sed apud Deum longe diuersum est, qui de ueste non iudicat, qui opulentiam non honorat; sed ille preces fidelium pauperum exaudit et adiuuat. Egenus illi pretiosus est, qui tamen fuerit sanctitate ditissimus.

uers. 28. Neque auertit faciem suam a me; et cum clamarem ad eum exaudiuit me. Intelligamus hunc uersum, et Deo gratias, in quantum possumus, deuota  mente referamus. Nam cum diceret generaliter agendas esse gratias, quia pauperes Diuinitas exaudire dignatur, se intulit Dominus Christus dicendo: Neque auertit faciem a me. Sic ergo causam omnium suam fecit, sic peccata mundi corporis sui sanctitate deleuit, ut dum ad se infirmitatem humanam traxit, diabolus amitteret quod tenebat. Quid autem clamauit, quid se dicit auditum? Utique, ut mors nostra eius exitio finiretur, ut peccatum ueteris hominis redimeretur pretio sanctissime Passionis.

uers. 29. Apud te laus mea in Ecclesia magna; uota mea Domino reddam coram timentibus eum. Apud te significat de te. In Ecclesia magna, catholica scilicet, que uniuerso terrarum orbe diffusa est. Magna enim et amplitudine recte dicitur et honore. uota uero  mauult intelligi sacramenta corporis et sanguinis sui, que illis presentibus redduntur, qui ei sancto timore subiecti sunt. Denique uide quid sequitur.

uers. 30. Edent pauperes, et saturabuntur. Hec sunt uota que superius dixit. Et considera quia pauperes tantum posuit qui mundi istius illecebras contemptu ditissimo respuerunt; non diuites qui seculi huius felicitate referti sunt, sed pauperes, id est regnum Dei esurientes. Ideo enim addidit, et saturabuntur; saturari enim non poterant, nisi quos talis possidebat esuries.

uers. 31. Et laudabunt Dominum qui requirunt eum: uiuit cor [mss. A., B., F., uiuent corda] eorum in seculum seculi. Permansit in superioribus dictis. Nam cum saturati pauperes fuerint, laudabunt Dominum.  Pauperes Dominum laudant, diuites semetipsos exaltant: isti thesauraria terrena congerunt, illi celesti ubertate ditescunt: facultas dispar, sed conscientia longe dissimilis; isti denique locupletes sunt de mundo, illi de Deo. O quam longe dissimilia uota sortiti sunt! Pauperes possident quod nunquam perdent; diuites tenent quod non solum mortui, sed etiam uiui frequenter amittunt. Sequitur: uiuit cor eorum in seculum seculi. uiuit cor, id est spes eorum immobilis uegetatur. Illud enim ueraciter uiuere dicimus, quod in Diuinitatis gratia perseuerat.

uers. 32. Reminiscentur, et conuertentur ad Dominum uniuersi fines terre. Reminisci proprie illos dicimus quos post obliuionis iniuriam ad memorie  constat rediisse medicinam. Sed hoc de paganis quomodo possit intelligi, qui nulla sacramenta fidei ante conuersionem suam ullatenus susceperunt? Sed et eos bene dicimus reminisci: quia omnis homo Deum sibi confitetur auctorem. Sed quando Deus omnipotens esse fideliter agnoscitur, recte ab eis dicitur reminisci, ut ad illum ueraciter redeant, quem prius peruersa uoluntate neglexerant. Sequitur: Conuertentur ad Dominum uniuersi fines terre. Prophetia est uniuersalis Ecclesie, quam nunc constat toto orbe diffusam.

uers. 33. Et adorabunt in conspectu eius omnes patrie gentium. Ne quis putaret dubium, quomodo esset ab uniuersis gentibus adorandus, interposuit, in conspectu eius, ubi nullus adorat, nisi qui de sincera  fide presumpserit. Conspectus enim illius non est, nisi supra fidelissimos et beatos. Dicendo, omnes patrie gentium, nichil excepit qui cuncta conclusit; ut per indigenas suos et ipse quoque patrie credantur esse deuote

uers. 34. Quoniam Domini est regnum, et ipse dominabitur gentium. Intendamus quid iste uersus preposteratus compellat intelligi: Deus dominabitur gentium, quoniam Domini est regnum: quia non sunt gentium regna, sed Domini, qui potestate sua et mutat reges et continet. Et necesse est ipsum debere ubique coli, quem rerum Dominum constat intelligi. De quo loco Pater Augustinus in libro ad Honoratum presbyterum more suo mirabiliter dixit : Ille irrisus, ille crucifixus, ille derelictus  hoc regnum acquirit, et tradet in fine Deo et Patri, non ut ipse amittat, sed quod in fide seminauit cum uenit minor Patre, hoc perducat in speciem in qua equalis non recessit a Patre. Probata est his dictis uniuersalis Ecclesia. Desinant homines Donatistarum uanitate confundi. Non potest preualere plus fraus diabolica quam religio Christiana. Necessarium est enim inuento loco hereticorum confutare nequitias: quoniam dum illos, Domino prestante, destruimus, catholice fidei sensa firmamus.

uers. 35. Manducauerunt, et adorauerunt omnes diuites terre. Quid est hoc quod superius de corpore Domini pauperes dicit esse saturatos, hic autem diuites terre tantum manducasse et adorasse confirmat?  Scilicet, ut intelligas non humiles, sed superbos, qui non habent in mansuetudine spem predicationum, sed in diuitiis presumptionem. Nam licet eadem predicationum sacramenta susceperint, tamen par non est in utrisque deuotio. Illi enim usque ad saturitatem comedunt, id est usque ad perfectionem: isti sic manducant, ut non magnis desideriis expleantur. Aliud est enim mediocriter aliquid uelle percipere, et aliud toto mentis ardore perquirere; et ideo hi non dicuntur pauperes Christi, sed diuites terre.

uers. 36. In conspectu eius procident uniuersi qui descendunt in terram; et anima mea ipsi uiuet. Quia superius dixerat, diuites terre esse tepidos Christianos, 78 nunc dicit qui ante Deum procidant, id est cadant, qui in terrenas concupiscentias carnis fragilitate  descendunt, et hominibus apparere non possunt. Bene autem dictum est descendunt, quia omne peccatum pars probatur inferior. Nam dum conuentus Ecclesie omnes indiscrete suscipiat, ipsius conspectui noti sunt, qui se meritorum qualitate discernunt. Animam uero suam dicit Deo uiuere, quoniam hunc mundum immaculata conuersatione transiuit.

uers. 37. Et semen meum seruiet illi; annuntiabitur Domino generatio uentura. Semen opera dicit, que tempore incarnationis sue manifesta fecit in terris, ut populos instrueret, secreta religionis aperiret, predicatores apostolos institueret, qui religionem sanctam sincera fide predicarent. Annuntiabitur Domino dicit, ab angelis , qui preces humanas ad Dominum referre memorantur. Scriptum  est enim in libro Tobie: Ego obtuli memoriam orationis uestre ante Dominum . Sed figuraliter dicitur: Annuntiabitur Domino, scienti quippe, et omnia preuidenti; scriptum est enim: Nouit enim Pater uester, ait Dominus, quid uobis necessarium sit, priusquam petatis ab eo . Annuntiant ergo angeli Domino pro ministerio, non pro instructione. Generationem uenturam dicit, que ex aqua et Spiritu sancto erat, Domino largiente, procreanda. Et ut ostenderet eam iustam, dicit Domino esse uenturam; generatio enim malorum sibi uidetur uenire, non Domino.

uers. 38. Annuntiabunt celi iustitiam eius populo qui nascetur, quem fecit Dominus. Id est euangeliste predicabunt Filium Dei; ipse enim est iustitia Patris.  Illi ergo populo predicanda est iustitia, qui crediturus est Deo, qui peccatorum morte derelicta uenit ad uitam, qui sic beneficio Dei ex fide nascitur, ut in eternum uiuere mereatur. Quapropter nimis apte dictum est Christianum populum Dominum fecisse; creauit enim, quando illum de uentre matris eduxit; sed tunc cum a peccatis liberum fecit, quando Christianum per aquam regenerationis instituit. Animo uero condendum est, quod iste et alii psalmi, qui de Passione Domini loquuntur, in spe Christianorum maxime terminantur; ut hac dispositione mirabili cognoscamus salutem credentibus tali mysterio contributam.



Conclusio psalmi.

 Iste psalmus est quem nobis paschali munere solemniter decantat Ecclesia; ut salutariter instruamur in humanis rebus etiam beatos temporaliter ex aliqua parte a Domino derelinqui, cum tamen eos ad bona eterna tuitionis sue uirtute perducat. Hunc feliciter flentes audimus, per quem sic passumus refici, si defixo animo in eodem mereamur affligi. O dura corda Iudeorum! o insensate mentes nunquam omnino credentium! Nonne hic solus psalmus ad Passionem credendam sufficere debuisset, quam sic euidenter de se ueritas ipsa predicauit? Et ne aliqua cordibus durissimis excusatio relinqueretur, sequuntur inter alios de hac re psalmi, euidenti et manifestissima prophetatione conscripti, id est, trigesimus  quartus, quinquagesimus quartus, sexagesimus octauus, et centesimus octauus; ut nulli esse deberet ambiguum, quod tantis preconibus cognoscitur fuisse uulgatum. Continet autem presentis psalmi numerus et alia rerum sacramenta celestium. Nam cum propheta Daniel tribus hebdomadibus orationem suam Domino iugiter immolasset, ut que essent Isrelitico populo futura cognosceret, angeli uoce responsum est, ad primas preces se fuisse transmissum, sed diabolica reluctatione tardatum; uicesimo primo die ad eum potuisse descendere, ut uotis eius satisfacere potuisset . Quapropter et hic psalmus non immerito tali calculo noscitur collocatus: qui diaboli peruersitate destructa, medicinalis passionis dona reserauit; cuius beneficio humanum genus ab  eterna morte liberatum, ad perpetue salutis dona peruenit.



EXPOSITIO IN PSALMUM XXII.



Psalmus Dauid.

Apte pretermittitur, ubi noui nichil est quod requiratur. Hoc tantum commemorandum est, ut nomina tituli huius ad spiritualem, sicut prefati sumus, intelligentiam perducere debeamus. Loquitur enim per totum psalmum, primi hominis uetustate deposita, regeneratus ex aqua et Spiritu sancto fidelissimus Christianus: gratias agens quoniam de ariditate peccati ad loca pascue, et ad aquam refectionis Domino sit largiente perductus. Et notandum quia sicut antea Decalogum legis accepit, ita hic decem  beneficiis se gaudet esse ditatum; quod non singulis uersibus dicitur, sed per commata succincte narratur.



Diuisio psalmi

Paruus quidem psalmus est, sed multis noscitur partibus contineri, qui diuisionem in personis non habet, sed in rebus. Ideoque nos non diuisiones, ut in aliis psalmis, sed certas numeri per singulas quasque partes forsitan competenter affiximus.



Expositio psalmi.

uers. 1. Dominus regit me, et nichil mihi deerit. uir ille sanctissimus, qui per gratiam baptismatis innouatus, pauperem se Domini abiecta seculi pompa noscebat, in conscientie cubili letus exsultat, et a Domino se protegi iucunditate dulcissima profitetur.  Dicit enim regi se a Domino, ubi est defensio fortis et magna securitas, ubi nemo metuit inimicum, ubi iam nuilus sua imbecillitate turbatur. Addendo autem, nichil mihi deerit, diuitias suas pauper ille noscebat, cum sibi a Domino substantiam spiritualem crederet nichilominus conferendam. Sed audiamus in subsequentibus, quam sit diues ista paupertas, que tantis bonis repletur quanta continere regum thesauraria non merentur. Que figura Grece dicitur synathroismos, Latine congregatio, quoties multa in unum colliguntur, et uelut pondere facto audientium animis offeruntur. Hoc schema siue 79 in laudibus, siue in uituperationibus, inter oratores uiolentissimum haberi solet.

 In loco pascue ibi me collocauit. Primam partem munerum fidelis iste quem diximus gratanter exponit, quod tamen ad uniuersalem Christi Ecclesiam merito cognoscimus pertinere. Asserit se ergo in locis pascue constitutum, non unde caro corpusque saginetur, sed unde anima celesti pabulo refecta, spiritualis letitie nitore pinguescat. Illa enim Dei sunt pascua, que non uentris digestionibus dilabuntur, ubi iterum importuna non succedit esuries; sed anima cum semel ceperit esse saturata, in idipsum celesti munere perseuerat. Locus autem iste qui dicitur pabulorum, diuina lectio est. Nam sicut pecudum corporibus pinguedinem prestat ager depastus, ita et sermo diuinus animam nouit fideliter saginare meditatus. De his pascuis saturatus eructauit  ille qui dixit Deo: Quam dulcia faucibus meis eloquia tua! super mel et fauum ori meo , et his similia.

uers. 2. Super aquam refectionis educauit me. Secundum munus sue prouectionis ostendit, dona diuina comparans amenitatibus huius seculi, quibus multum humana gaudere solet infirmitas. Sed consideremus per istas comparationes, quid magis uelit intelligi. Aqua refectionis est baptismi lauacrum, quo anima sterilis ariditate peccati ad bonos fructus inferendos diuinis muneribus irrigatur. Et bene addidit: Educauit, id est paulatim nutriuit, quasi paruulos et re atos, sicut Petrus apostolus dicit: Tanquam modo geniti infantes, rationabiles et sine dolo lac concupiscite, ut in eo crescatis in salutem .

 Animam meam conuertit. Ad gratiam tertiam uenit, ubi animam suam diuino beneficio asserit esse conuersam. Sed conuersam dicit, quia post baptismum de peccatrice facta est iusta, de feculenta mundissima, de contracta sine ruga; sicut Apostolus dicit: Ut exhiberet sibi ipse gloriosam Ecclesiam, non habentem maculam aut rugam, aut aliquid huiusmodi . Merito ergo animam suam gloriatur ad Christum esse conuersam, que dudum sub diabolo probatur esse captiua. Sed tunc est salubris ista conuersio, si non iterum incentiuis uitiis in peccata relabamur. uerum istam conuersionem uide quid sequitur.

uers. 3. Deduxit me super semitas iustitie propter  nomen suum. Quartum beneficium memorat, quod est sollicitius indagandum. Nam cum super iustitie semitas ambulare superbie sit, cur sanctus uir illuc se gaudet esse perductum, quod dominicis regulis uidebatur esse contrarium? Sed hic super taliter accipiendum est, quemadmodum si dicatur, positus est super populum corrigendum, quos debeat iustitie semitas edocere; sicut et alius propheta dicit: Super excelsa statuit me, ut uincam in claritate ipsius . Quod autem ait: Propter nomen suum, famulus Christi gaudebat se ad illam scientiam peruenisse, ut posset Domini iussa uulgare. Semita enim iustitie sunt duo precepta salutaria, in quibus lex et prophetalis sermo concluditur: Diliges Dominum Deum tuum ex toto corde tuo, et ex tota anima tua, et  prozimum tuum sicut teipsum . Merito ergo super semitas iustitie deductum se esse gaudebat, qui animi contemplatione profecerat. Addidit, propter nomen suum, ut nemo diceret meritis suis collatum, quod diuina gratia probabat esse concessum.

uers. 4. Nam etsi ambulem in medio umbre mortis, non timebo mala, quoniam tu mecum es. Quinta succedit gratia, quam reuera constat unicuique firmissimo catholico contributam. Dicit enim, etsi inter hereticos et schismaticos ambulem, qui recte umbre mortio esse dicuntur, quoniam exitii figuram portant, cum ad inferna perducunt, Non timebo eorum prauas suasiones; quia tu presentie tue tuitione me defendis; sicut scriptum est in propheta: Non te deseram, non te derelinquam . In isto quippe mundo  Ecclesia inter iniquos ambulat, donec iudicii dies bonorum malorumque sequestrator aduenerit; sicut propheta dicit: Spiritus, inquit, uultus nostri Christus Dominus, sub cuius uelamento uiuimus inter gentes . Siue umbra mortis, absolute diabolus est, qui obscure nobis laqueos ponit, ut per nebulas ipsius decepti, in eterne mortis precipitia corruamus. Sed hec non timentur a uero fideli, etsi in ipsorum medio diuina misericordia fretus ambulare presumpserit. Cur enim uir iustus illos timeat qui sanctos timent, et inuita illis uoluntate deseruiunt?

uers. 5. uirga tua et baculus tuus ipsa me consolata sunt. Iam sexta largitate letatur. uirga enim pertinet ad iustitiam et fortitudinem Domini Saluatoris, sicut in alio psalmo dicit: uirga equitatis, uirga regni  tui . Baculus ad adiutorium humanum respicit, quo et pes ipse caute defigitur, et totum corpus nisu desuper incumbentium sustinetur. Hoc usi sunt patriarche; dicit enim Iacob, In baculo meo transiui Iordanem istum . Item in Exodo ait Dominus filiis Isrel: Renes uestros accingetis, tenentes baculos in manibus, et comedetis festinantes . Quod multis locis reperies in auctoritate diuina. Istis ergo duabus rebus fidelis se asserit consolatum: una est districtio que conterit uitiosos; altera gubernatio, que sustinet fidelissimos Christianos. Ipsa uero dum ponit numero plurali, uirgam et baculum, significat que superius dixit. Sed uideamus quemadmodum utraque nos consolari poterunt, cum res omnino diuerse sint. Baculum quippe  non est dubium consolari, qui ad opem ferendam humane imbecillitati semper assumitur. De uirga quid dicemus, que percutit, affligit, et uitia nostra iudiciaria seueritate castigat? Consolatur plane et ipsa fideles, quando eos ad uiam Domini adhibita emendatione perducit. Nam recte consolari dicimus omne quod adiuuat; etsi ad tempus nos pro sua districtione contristat. Unde dicit Apostolus ad Hebreos: Quoniam omnis disciplina ad presens non gaudii uidetur esse, sed tristite; in posterum autem multum fructum affert .

uers. 6. Parasti in conspectu meo mensam, aduersus eos qui tribulant me. Septime gratulationis numerus adhibetur, cum dicit: Parasti in conspectu  meo, id est predestinasti altare sanctum, quod cuncta uidet Ecclesia, quod circumdat populus Christianus. Mensa enim a mense dicta est, quia eodem die conuiuia ritu gentium exercebantur. Ecclesie uero mensa est beata conuiuatio, epulatio felix, saturitas fidei, esca celestis. uerum istam mensam aduersus eos paratam esse manifestum est, qui in aliqua peruersitate demersi, Ecclesiam Dei suo grauiter errore contristant: de quibus Apostolus dicit: Qui manducat indigne, iudicium sibi manducat et bibit, non 80 diiudicans corpus Domini ; datum scilicet ad remissionem peccatorum, et uitam perpetuam possidendam. Memento autem quod mensa et in bono et in malo ponitur; sicut dicit Apostolus: Non potestis communicare mense Domini et mense demoniorum  .

uers. 7. Impinguasti in oleo caput meum. Octaua ponitur munificentia. Caput fidelium Christus est Dominus, qui recte dicitur impinguatus in oleo, quoniam nulla siccitate peccatoris exaruit. Caput ergo suum in oleo asserit impinguatum, uidelicet unde cetera membra letarentur. Sed quid est hoc, quod species ipsa benedictionis sancte frequenter adhibetur, unxit prophetas, consecrauit reges? Non immerito, quoniam arbor ipsa pacis etiam prestabat indicium, quod eius specialiter munus noscitur esse diuinum: liquor arboreus, pinguedo letificans, magnarum gratia dignitatum, cuius folia in uiriditatis sue pulchritudine perseuerant. Hec etiam Ne per columbam nuntiauit terris redditam sospitatem , ut merito tante benedictionis capax esse uideatur, que fructus sui magno decore simul et utilitate perfruitur. De ipso enim et alius psalmus dicit: Propterea unxit te Deus Deus tuus oleo exsultationis pre consortibus tuis 

Et poculum tuum inebrians, quam preclarum est! Nonum munus est sanguinis Domini, quod sic inebriat, ut mentem sanet, a delictis prohibens, non ad peccata perducens. Hec uinolentia sobrios reddit, hec plenitudo malis euacuat; et qui illo poculo non fuerit repletus, eterna redditur egestate ieiunus. Inuenitur etiam et in malo positum, ut Isaias ait: Et accepi de manu tua calicem ruine, poculum ire et indignationis mee . Addidit, quam preclarum est! utique cum talia conferat, ut ad celorum  regna perducat. De quo poculo in Euangelio dicitur: Qui biberit ex aqua quam ego do, non sitiet unquam, sed fiet in eo fons aque salientis in uitam eternam 

uers. 8. Et misericordia tua subsequetur me omnibus diebus uite mee. Decima pars promisse diuisionis impleta est, ubi ad cumulum se letitie desiderii magnitudo satiauit. Nam cum misericordia Domini semper precedat, hic dicit, subsequetur me: subsequitur utique ad custodiam, sed precedit ad gratiam conferendam. Nam si solum sequeretur, nemo donata perciperet; si tantum precederet, nullus poterat collata seruare. Grauiores sunt enim insidie quas a tergo diabolus parat, et nisi Domini misericordia  subsequatur, facillime fragilitas humana decipitur. Tunc enim quando se aliquis uitium transiisse credit, incauta magis ignoratione decipitur. Unde nimis necessarium est ut semper nos et gratia Domini precedat, et misericordia subsequatur.

uers. 9. Et ut inhabitem in domo Domini in longitudinem dierum. Finis iste pendet de superioribus dictis. Ideo enim illa professus est sibi esse concessa, ut ad habitandum in domo eius glorie perueniret. Ipsa est enim bonorum omnium completiua perfectio, sicut in alio psalmo dicit: Beati qui habitant in domo tua! in secula seculorum laudabunt te . Domus quippe Domini futuram significat Ierusalem, que in longitudinem dierum sine ambiguitate consistit. Ipsa est enim beatitudo  perpetua, et sine fine letitia. Memento autem quod in priore uersu psalmi huius, id est Dominus regit me, et nichil mihi deerit, breuiter dixit, quod in subsequentibus latius enumerauit. Que figura dicitur epitrochasmos, id est dicti rotatio, cum succincte ea que sunt effusius dicenda perstringit. In hoc autem uersu finali, id est, Ut inhabitem in domo Domini, in longitudinem dierum, epiphonema, id est acclamatio, nobilissima nimis figura posita est, que post narratas res breuiter cum acclamatione prorumpit, post omnia desinens in exaggeratissimam summitatem. Sic psalmi istius principia, media, et finis, decora diuersorum schematum luce radiantur.



Conclusio psalmi.

Mente reponamus quid celestis illa fistula decem  uirtutibus compacta cecinerit: quam dulce melos anime salutari delectatione cantauerit; ut in hac festiuitate mysterii, non uoluptas aurium, sed salubritas acquisita cognoscatur animarum. Numerus quoque psalmi huius significat perfectionem sapientie; siquidem uiginti duo libros esse cognoscimus ueteris Testamenti secundum litteras Hebreorum, quas ad plenitudinem diuine scientie comprehendendam constat humano generi contributas. Quapropter diuersis modis psalmo isti superna noscuntur conuenire mysteria.



EXPOSITIO IN PSALMUM XXIII.



Psalmus Dauid prima sabbati.

uelum presentis tituli, iuuante Domino, alacriter  subleuemus, ut nobis penetralia psalmi clarius innotescant. Prima sabbati significat diem dominicam, que prima est post sabbatum, quo die Dominus resurrexit a mortuis. Qui propter excellentiam tanti miraculi proprie Domini nuncupatur, siue quia in eo mundum condidit. Eo siquidem die isti seculo resurgendo Dominus subuenisse cognoscitur, quando eum et fecisse declaratur. Sed quia totus psalmus post resurrectionem canitur, ideo ei titulus iste premissus est, ut corda fidelium congruo moneret indicio.



Diuisio psalmi.

Post resurrectionem Domini propheta letior effectus, humanum genus alloquitur, quod uaria superstitione  laborabat. Prima parte definiens Domini uniuersum orbem esse terrarum, ut sicut se nullus ab eius imperio probaret exceptum, ita nec a fide crederet alienum. Secundo loco determinans quibus uirtutibus prediti sint in eius Ecclesia constituti. Tertio dementissimos superstitiosos alloquitur, ut uero Domino famulantes, a noxia sibi peruersitate discedant.



Expositio psalmi.

81 uers. 1. Domini est terra, et plenitudo eius; orbis terrarum, et uniuersi qui habitant in ea. Quamuis terram et in bono et in malo poni sepe nouerimus, hic tamen Ecclesiam debemus aduertere, que Domino specialiter pura mente famulatur. Nam licet omnia ab ipso sint condita, tamen illud ipsius esse  proprie dicimus, quod eum ueneratur auctorem. Et ideo Ecclesia non immerito fructifera bonorum terra suscipitur, quia nutrit et continet populum Christi. Sequitur, et plenitudo eius, id est multitudo sancta, qua repletur Ecclesia. Sed ne terram, quam superius dixit, angustam putares aliquam fortasse regionem, nunc dicit, orbis terrarum, hoc est uniuersalem Ecclesiam, que totius mundi ambitu continetur. Intende uero quod dicit, qui habitant in ea; id est, non qui conueniunt et recedunt, sed qui fixa mentis stabilitate perdurant. Habitare enim manere dicimus, quod errantium non est, quod mutabilitati non conuenit. Sed ille solus Ecclesiam habitat, qui usque ad obitum suum in fide rectissima perseuerat; sicut et alius psalmus dicit: Ut inhabitem in domo Domini omnibus  diebus uite mee .

uers. 2. Ipse super maria fundauit eam, et super flumina preparauit eam. Quid est super maria fundare, nisi supra uitiorum huius seculi tremulos fluctus Ecclesiam firmissima credulitate solidare, ut anchora fidei fundata, procellas cuiuslibet periculi non pauescat? Unde et Apostolus dicit: Quam sicut anchoram habemus anime tutam atque fixam . Simili modo et super flumina dicit esse preparatam, quoniam ad uoluntates turbulentas persecutorum aptatam constat Ecclesiam; ut ei praue uoluntates nocere non ualeant, quamuis contra eam insana mentium precipitatione consurgant.

uers. 3. Quis ascendet in montem Domini? aut quis stabit in loco sancto eius? Postquam docuit breuiter  uniuersa Domini esse que condidit, nunc per interrogationem, secundam ingreditur partem, respondens quales esse debeant qui se ipsius desiderant nuncupare. Que figura dicitur exetasmos, id est exquisitio, cum res complures diuisas cum interrogatione exquirentes, singulis que conueniunt applicamus. Premittit ergo interrogationes, ut apta responsio subsequatur. Quis ascendet? Quia dicturus erat montem, id est iustitiam ceterasque uirtutes, ad quas magno nisu tendimus, quoniam peccatis obuiantibus impedimur. Sed postquam dixit, Quis ascendet, nunc dicit, stabit, quia multo utilius est in sancto loco stare quam ad eius fastigium peruenire.

uers. 4. Innocens manibus et mundo corde, qui non  accepit in uano animam suam. Ista est exspectata responsio: Innocens manibus et mundo corde, id est cuius operatio neminem ledit, sed quantum potest adiuuare contendit. Et ne putares posse sufficere innocens manibus, addidit et mundo corde; quia frequenter disponimus ledere, sed iuuamus nolentes; et iterum bona uolumus, sed ab eorum operatione cessamus. Ideoque non dicit, illuc ascendere, nisi in quo utraque potuerint inueniri. In uano uero accipit animam suam, qui putat desideranda que sunt uel transitoria uel caduca. Ille autem in uano non accepit, qui se nouit ad Diuinitatis intelligentiam fuisse procreatum, ad legem Domini custodiendam, ad cogitationes uite eterne, et quidquid potest supernam gratiam promereri.

 uers. 5. Nec iurauit in dolo proximo suo. Dicendo in dolo, uidetur sacramenta permisisse simplicia; scriptum est enim: Iurauit Dominus et non penitebit eum : legimus etiam patriarchas iurasse sanctissimos. Et quare dicit in Euangelio: Non iurabis neque per celum, neque per terram ? etc. ueraciter iurare in ueteri Testamento prohibitum quidem non est; sed quia humano generi de infirmitate mentis frequenter nascitur causa periurii, in Nouo Testamento utilius dicit esse omnimodis non iurandum, sicut et alia similia que non contraria, sed cognoscimus cautiora. In Euangelio quippe ipse Dominus ait: Dictum est antiquis, Oculum pro oculo; ego autem dico uobis, non resistere malo . Per dolum itaque iurat quisquis aliter facturus  est quam promittit: credens periurium non esse, decepisse nequiter credentis errorem.

uers. 6. Hic accipiet benedictionem a Domino, et misericordiam a Deo salutari suo. Premisit pias obseruationes, nunc dicit et premia. Accipiet benedictionem, non a quolibet alio, sed ab ipso Domino. Ipse benedicit qui iudicaturus est, ipse absoluit qui incommutabiliter damnare potuisset. Meritum ergo beneficii per magnitudinem uoluit concedentis agnosci. Quod argumentum inter oratores dicitur a persona. Sequitur, misericordiam, ut illa benedictio non per merita, sed per indulgentiam Domini uenisse uideatur. Nullus quippe hominum est qui sibi misereri non egeat. Donantur delicta, ut ueniat corona; sicut dari non potest libertas, nisi prius seruitus fuerit  absoluta. Salutaris ergo noster est Dominus Christus, a quo et beatitudo tribuitur, et peccata laxantur. Nec moueat quod prius dixit, Hic accipiet benedictionem a Domino; et postea subiunxit, et misericordiam a Deo salutari suo: dum in ordine rerum primo parcat peccatis nostris, et postea benedictionis ipsius munera subsequantur. Hoc enim frequenter inuenis esse uariatum, ut primo misericordia ponatur; ut est illud, Deus misereatur nobis et benedicat nos ; iterumque conuertit: Illuminet uultum suum super nos, et misereatur nobis. Que figura dicitur anastrophe, id est peruersio, quando promimus ordine conuerso sententiam.

uers. 7. Hec est generatio querentium Dominum,  requirentium faciem Dei Iacob. Quia singulariter superius dixerat: Quis ascendet in montem Domini? Ne putares hoc ad Christum Dominum solummodo esse referendum, nunc et generationi Christiane hoc cognoscitur applicare. Nam cum dicit, Hec est, significat, talis est illa generatio que Dominum requirit, id est que sacri baptismatis fonte renascitur, et fidem suam pia operatione commendat. Sequitur, requirentium faciem Dei Iacob. Quid est hoc, quod et ipsum uerbum repetit, et aliud subiunxit in fine? Prius dixerat generaliter querentium Dominum, qui se non ambiunt preponi; sed suo ordine suoque fine contenti sunt, ut uel minimam partem in Christi regno mereantur accipere. Sed quia sunt et alii nimio fidei calore feruentes, 82 qui operum bonitate nonnullis  preponi se uolunt, addidit Dei Iacob; ut hoc in illis faciat quod in Iacob fecisse declaratur, qui posterius natus, primatum fratris senioris accepit.

uers. 8. Tollite portas, principes, uestras. uenit ad tertiam partem: ubi propheta, Christiana religione declarata, cum magna exsultatione imperat diuersis errantibus, quatenus prioribus claustris congrua fide patefactis, ipsum regem Dominum in suis pectoribus admittere mereantur. Auferre enim precipit portas mortis, que a principe diabolo posite comprobantur. Que ideo porte sunt appellate, quia per ipsas transeunt homines sua facta portantes, et res uictuales studiosissime deferentes.

Et eleuamini, porte eternales, et introibit Rex glorie. Contra portas mortis decenter porte eternales sunt  posite, ut istas caducas ostenderet, illas sine fine mansuras. Nam quod Adam diabolo faciente, legem transgrediendo perdidit, Dominus Christus legem complendo reparauit. Eleuate sunt enim porte eternales, id est baptismatis gratia, chrismatis honor, predicationis salus, ceteraque que Christo Domino ueniente concessa sunt. Merito autem appellate sunt porte eternales, per quas Rex glorie dignatus est introire.

uers. 9. Quis est iste Rex glorie? Dominus fortis et potens, Dominus potens in prelio. Interrogat propheta ad conuincendam perfidiam Iudeorum: Quis est iste Rex glorie? Respondetur per tertiam speciem definitionis, que Grece dicitur , Latine qualitatiua: Dominus fortis et potens, Dominus potens in  prelio. Quod si discutias, soli Christo probabitur conuenire. Gloriosi enim possunt et terrarum principes dici: Rex glorie nemo potest nisi solus Altissimus inueniri. Huic igitur interrogationi, sicut iam dictum est, subiuncta responsio est: ubi bene singulis uerbis arguitur Iudaici populi nefanda presumptio. Fortis enim contra illud dicitur, quia eum cum gladiis et fustibus tenendum esse putauerunt. Potens, quem illi quasi impotentem Pontio Pilato tradiderunt. Additum est quoque potens in prelio, ne illi in concertatione sua aliquid preualuisse crederentur. Denique cum ad eum tenendum uenissent, audierunt: Ego sum, et omnes, teste Ioanne Euangelista, retrorsum protinus corruerunt . Sic  Dominus Saluator per uirtutes suas nobis euidenter edictus est, ac si proprio uocabulo panderetur.

uers. 10. Tollite portas, principes, uestras, et eleuamini, porte eternales, et introibit Rex glorie.

uers. 11. Quis est iste Rex glorie? Dominus uirtutum ipse est Rex glorie. Hic etiam schema pulcherrimum factum est, quod apud Grecos dicitur anadiplosis, apud Latinos congeminatio dictionis, que fit aut in uersu, aut in repetitione uerborum. Et quoniam eadem reuoluta sunt, expositio superior et hic abunde sufficiat. Nam ut Iudeos confunderet, magnificentiam Domini superius singillatim, ut competebat, exposuit; nunc autem breuiter culmen totius laudis et ueritatis adiecit; iam non solum fortem, non potentem, non in prelio magnum, sed Dominum  ipsarum dicit esse uirtutum. Rex autem est glorie, qui facit se glorificantes utique gloriosos, sicut per Dominum dicitur: Glorificantes me ego glorificabo . Qui unicuique potestatem, uirtutem ceteraque dona tribuit, ut uult. Gloria enim dicitur celebre preconium, et frequentata laudatio. Sunt quidem, donante Domino, et angeli gloriosi, Potestates, Throni, Dominationes, et alie potentissime creature; sed nullus est Rex glorie, nisi qui ipsas condidit et continet summitates. Stupenda laus, miranda conclusio! Nec potuit ab alio quidquam dignum dici, nisi ab ipso qui solus suam preualet enarrare potentiam. Cognoscite, magistri secularium litterarum, hinc schemata, hinc diuersi generis argumenta, hinc definitiones, hinc disciplinarum omnium profluxisse  doctrinas, quando in his litteris posita cognoscitis que ante scholas uestras longe prius dicta fuisse sentitis.



Conclusio psalmi.

Totus hic psalmus ad moralem pertinet disciplinam; commonet enim, ut superstitionibus derelictis, uero et pio Domino fideliter seruiatur. Quid enim iustius quam eum deserere qui nos in Adam fecit esse mortales? Quid beatius quam illum sequi qui humanum genus inflictam mortem fecit euadere? Sed presta, Domine, ut qui portas misericordie tue lauacro sancte regenerationis intrauimus, nullis inde peccatis impellentibus exeamus. Numerus autem huius psalmi ad uiginti tres litteras Latinorum fortasse pertineat, que eloquentie proprie dicta concludunt.  Ut apud Hebreos uiginti due, apud Latinos, unde nunc sermo est, uiginti tres; apud Grecos uiginti quatuor habeantur: tamen in unaquaque lingua comprehendenda competens adhibetur quantitas litterarum; sic et in isto psalmi calculo redolet beata perfectio.



EXPOSITIO IN PSALMUM XXIu.



In finem psalmus Dauid.

Quoniam tituli uerba iam nota sunt, et psalmus iste Hebreorum primus alphabeto descriptus est, de eius magis uirtute dicendum est. Per totum igitur librum, duo istorum genera sunt psalmorum: unum quod integrum alphabetum continere monstratur, ut  est centesimus decimus, centesimus undecimus, et centesimus decimus octauus, qui iustos, ut puto, indicant laudes Domini, ipso largiente, perfecta meritorum deuotione cantare; ut fuit Nathanel, de quo Dominus dicit in Euangelio: Ecce uere Isrelita in quo dolus non est ; et Ieremias propheta, de quo idem Dominus ait: De uentre matris tue uocaui te, et in uulua sanctificaui te . Iob quoque similiter Domini uoce laudatus est, ait enim: Nunquid considerasti seruum meum Iob, quod non sit ei similis in terra, uir iustus et simplex et rectus, timens Deum, ac recedens a malo ? Et ceteri qui tantum ipsi soli Deo sunt noti. Sed cum ad eos peruentum fuerit, euidentius explanabitur. Aliud genus est, quod subtractis quibusdam litteris, ostendit  tales in Ecclesia psallere, quibus non adeo omnium bonorum operum arridet integritas, ut est presens psalmus, trigesimus tertius, trigesimus sextus, et 83 centesimus quadragesimus quartus, de quibus suo loco latius distinctiusque dicetur. Nunc autem nouerimus hunc sextam et decimam nonam litteras non habere; reliquas uero in textu Psalterii minio pingendas esse iudicaui, ne qua legentibus confusa nasceretur obscuritas. He autem alphabeti littere, que uerba significent, Hieronymi Patris breuiter labore collecte sunt; quod tamen Scripturis diuinis non cognoscitur insuetum. Nam et Ieremias captiuitatem Ierusalem quadruplici alphabeti lamentatione defleuit, docens litterarum sacramenta, etiam rerum nobis celestium indicare mysteria.



Diuisio psalmi.


Toto psalmo per figuram ethopeian, mirabili supplicatione deprecatur Ecclesia, ne ante conspectum Domini contemptibilis appareat inimicis. Primo membro deposcit ut instituta Domini uiasque cognoscat. Que sectio continet supra memorati alphabeti litteras quinque. Secundo membro beneficia eius postulat, que sanctis Patribus a seculo condonauit; hoc etiam continet sequentes litteras sex. Tertio loco dicit custodientes precepta Domini eterna premia promereri, protestans se in eadem uoluntate iugiter permanere; ubi reliquas habet litteras nouem. Sic totus psalmus memoratarum litterarum conscriptione depictus est.



Expositio psalmi.

 uers. 1. ALEPH. Ad te, Domine, leuaui animam meam: Deus meus, in te confido, non erubescam: neque irrideant me inimici mei. Leuare dicimus, sursum erigere. Ergo de terrena conuersatione, uitiisque carnalibus ad Deum dicit Ecclesiam leuasse animam suam, ad contemplationem scilicet celestium rerum, qua semper Dominum pius animus intuetur: quia facile humana despicit, qui diuina conspexerit. Erubescere est autem repentina animi perturbatione confundi, subitoque aliud respicere quam credebatur euenire. Petit ergo ne minor efficiatur in conspectu eius, que de ipsius pietate confisa est. Irrident uero inimici, quando iustorum confidentiam non uident  esse completam, et si aliter cedat quam secuturum esse predicebant. Sperat ergo mater Ecclesia, ut promissa sua prestet Dominus; quatenus aduersarii, unde eam irridere possint, non habeant. Ridere enim plerumque benigni, irridere autem semper aduersi est.

uers. 2. BETH. Etenim uniuersi qui sustinent te non confundentur; confundantur iniqui facientes uana. Exspectare est sub malorum patientia Deum uiriliter sustinere; ut ille ueniens in iudicio suo reddat quod deuoti animus expetebat. Sic et alius psalmus dicit: Exspecta Dominum, uiriliter age, et confortetur cor tuum, et sustine Dominum . Et respice quia per figuram anadiplosin, que Latine dicitur congeminatio dictionis, sermonem geminat ad decorem. In superiore quidem psalmo in uersibus facta  est, hic autem in solis uerbis est posita. Addidit, confundantur: ipsum uerbum quod pro fidelibus in fine positum est, in parte iniquorum fecit initium; sed illic optatur ne ueniat: hic petitur ut emergat. Facientes uana, id est que a Domino probantur aliena. uanum enim dicimus infructuosum atque uacuum.

uers. 3. GIMEL. uias tuas, Domine, notas fac mihi, et semitas tuas edoce me. Inter uias et semitas non parua distantia est. uias enim dicimus, quas commeantium generaliter licentia peruagatur, que dicte sunt a uehendo. Semite uero sunt que angusto calle diriguntur, nec uulgo note sunt, sed occultis itineribus ambulantur. Dicta est enim semita, quasi semiuia. Quapropter uias dicamus ad uite ordinem pertinere,  in quo ambulat et doctorum conuersatio, et simplicium multitudo. Semitas autem legis intelligentiam debemus accipere, que et paucis note, et difficultate sui probantur anguste. Sequitur enim, edoce me; qui sermo non ad callem, sed ad legem magis noscitur pertinere

uers. 4. DALETH. Dirige me in ueritate tua et doce me, quia tu es Deus salutaris meus, et te sustinui tota die. Singulis sermonibus superiores sensus hic uersus amplectitur. Dirige me ad uitam pertinet, doce ad scientiam. Sequitur, quia tu es Deus salutaris meus, et te sustinui tota die; perfecte breuiterque nos imbuit. Due siquidem res sunt que bonos efficiunt Christianos: prima, ut Deum nobis salutarem credamus; secunda, ut sub totius uite patientia retributionem  ipsius exspectare debeamus. Tota die: ac si diceret, omni die, scilicet non interpolato tempore, sed continua uite significatione prolatum est.

uers. 5. HE. Reminiscere miserationum tuarum, Domine, et misericordiarum tuarum, que a seculo sunt. uenit ad secundum membrum, piissima humilitate sua petens, quatenus secundum consuetudinem eius, misericordiam Domini consequatur. Humano usu illi dicitur reminiscere, qui nunquam potest aliquid obliuisci. Nam qui sibi desiderat subueniri, largitorem beneficii putat oblitum, quando aliqua fuerit dilatione tardatus. Subiunxit, et misericordiarum tuarum, que a seculo sunt. In his uerbis preclara nimis et regularis nobis relucere uidetur sententia; quia  nullus suis meritis ad eius gratiam uenit. Dicendo enim misericordie tue, que a seculo sunt, semper Dominum misericordiarum approbat largitorem, qui non ante hominum merita suscipit, sed prius sua dona concedit. Omnes quidem hereses detestabili cogitatione reperte sunt: Pelagianum uero malum quam sit perniciosum, hinc datur intelligi, quod tanta cognoscitur assiduitate redargui. A seculo dicit, cum ceperit esse seculum, quando administrari ceptus est mundus. Seculum est enim mundi ordo decurrens, qui ad futura tendens, preterita deserit. Hec aliqui in hebdomadis similitudinem, septenis annis determinanda esse putauerunt. Alii enim secula dicta esse uoluerunt, quod in se iugiter reuoluant tempora. Et ne distinctiones uerborum pretermittere  uideamur, miserationes attinent ad operationes pias, misericordie uero pertinent ad clementem naturam. Unde rogat ut utrarumque rerum suarum memor sit Dominus.

uers. 6. ZAIN. Delicta iuuentutis et ignorantie mee ne memineris; secundum magnam misericordiam tuam memor esto mei, Deus. Delictum quidam uolunt leuius esse quam peccatum, dictumque ab eo 84 quod uiam linquat equitatis, non tamen in summa criminum prauitate uersetur. Delictum est enim auidius cibum sumere, cachinno incompetenter resolui, otiosis uerbis operam dare, et cetera huiuscemodi, que grauissima non uidentur esse peccata, sed tamen constant esse prohibita. Iuuentutem uero non tantum floridam etatem posuit, sed precipitationis audaciam,  que in illa etate facillima est, dum calor animi modestiam conuersationis excedit. Nam multi iuuenes morum grauitate maturi sunt; econtra quidam senes leuitatis crimine maculantur. Ignorantie autem dixit, quia multa facimus que mala esse nescimus; damus plerumque ignari consilium, quod ledat alterum; damus uelut pro remedio egroto cibos qui uehementer affligant. Ipsam quoque legem frequenter offendimus ignorantes, quam non licet ignorari, dum eam uoluerit Diuinitas a generalitate cognosci semperque retineri. Alii autem dicunt delicta ignorantie etiam ad paruulos pertinere, qui licet inualido sensu sopiti sint, tamen originali peccato probantur obnoxii. Petit ergo ut delicta iuuentutis et ignorantie ad uindictam reseruare non uelit, sed tanquam excidant  illi, ita ad iudicium non patiatur adduci. Ideoque precatur Ecclesia ne delicta meminerit, sed potius memor sit eius secundum magnam misericordiam suam.

Propter bonitatem tuam, Domine. Dicendo: Propter bonitatem tuam, Domine, fecit intelligi non propter meritum meum. Unde nulli fas est aliquando presumere, nisi quem grauiter contingit errare. Que figura dicitur emphasis, id est exaggeratio: sed hic illa eius species est, que significat id quod non dicit. Merito ergo illius bonitas ueraciter predicatur, de quo scriptum est: Nemo bonus, nisi solus Deus .

uers. 7. HETH. Dulcis et rectus Dominus: propter  hoc legem statuet delinquentibus in uia. Dulcis est Dominus: quia dum cunctos beneficiis preueniat, conuersionem tamen delinquentis exspectat. Pluit enim super iustos et iniustos , uitam tribuens his qui merebantur exstingui. Merito ergo dulcis dicitur, a quo suauia dona prestantur: sicut et alius psalmus dicit: Gustate et uidete quoniam suauis est Dominus . Dulcis enim dictus est ad similitudinem dulcium escarum, quibus maxime delectatur humanitas. Rectus est quando post frequentes increpationes et longissimas exspectationes obsistit malis, humiliat superbos et impios, ut tandem aliquando sapiant, et se errasse peniteant. Quod autem legem statuit, utique dulcedinis et rectitudinis fuit; quando noluit errare quos maluit legis promulgatione  corrigere. Sed ne quis hanc districtionem crederet ex asperitate uenisse, consilium late legis exponit, id est bonitatis et dulcedinis. In uia, id est in presenti uita, ubi lex ponitur, in qua recte uiuere commonemur.

uers. 8. THETH. Diriget mites in iudicio: docebit mansuetos uias suas. Id est animo placidos ad promissam facit beatitudinem peruenire. Directus quippe dicitur qui de curuo rectus efficitur. Dicendo autem mites, excludit superbos et elatos; sicut in Euangelio dicit: Beati mites, quia ipsi possidebunt terram . Mansuetos utique, non superbos, qui contra iugum lene et onus leue noxia sibi libertate recalcitrant; sed illos docebit qui sine murmuratione faciunt que iussa cognoscunt. Inter mansuetos enim et  mites hec uidetur esse distantia: mites sunt qui nulla furoris accensione turbantur, sed in lenitate animi iugiter perseuerant; mansueti autem dicuntur, quasi manu consueti, hoc est tolerantes iniurias, non reddentes malum pro malo. uias suas dixit: sed que sint uie Domini subsequenter exponit.

uers. 9. IOD. Uniuerse uie Domini misericordia et ueritas, requirentibus testamentum eius et testimonia eius. Dum sint incomprehensibiles uie Domini, aptissime eas sub breuitate colligit. Quis enim opera eius enarrare sufficeret, quanta potentia celestia terrenaque moderetur? Sed cum ille non potuissent enumerari, sufficienter comprehensum est, Uniuerse uie Domini misericordia et ueritas. Misericordia, quia preuenit cuncta bonitate; ueritas, quia omnia sub  integritate diiudicat. Sed ne hoc putares communiter conferendum, sequitur, quibus possint talia conuenire; scilicet, requirentibus testamentum eius et testimonia eius. Quando singulari numero dicitur Testamentum, aut uetus significatur, aut Nouum. Hic ergo Testamentum debemus accipere Nouum; testimonia uero precedentium dicta prophetarum, testes enim fuerunt sacrarum promissionum, quas Dominus aduentus sui manifestatione compleuit.

uers. 10. CAPH. Propter nomen tuum, Domine, propitiaberis peccato meo; copiosum est enim. Hoc bene ad personam refertur Ecclesie, cuius congregationem ex diuersis peccatoribus constat euenisse. Propter nomen tuum, Domine: quia iehsu dicendus  erat, quod lingua nostra Saluator interpretatur. Nomen siquidem ipsum salutis intelligitur esse professio. Sequitur, copiosum est enim, id est cui non possis parcere propter se, sed propter tui nominis sanctitatem. Sed dum copiosum dicitur peccatum, abundantissimum esse monstratur: quoniam cursu temporis semper augetur; et nisi fuerit diuina miseratione subuentum, quantum uita protenditur, tantum humana fragilitate peccatur. Et memoria reconde quod Ecclesia dicit pro parte membrorum, copiosa sua esse peccata; ut qui se predicant esse mundos, sicut Cathariste, intelligant se portionem cum sancta Ecclesia non habere.

uers. 11. LAMED. Quis est homo qui timeat Dominum? Legem statuit ei in uia quam elegit. uenit ad  tertium membrum, ubi specialiter demonstratur qui sit qui timeat Dominum, aut quali munere gratuletur. Sed more suo interrogationem premittit, responsura que competunt: Legem statuit ei. Iste est quem uolebat exprimere. Dicit hominem accepisse legem, cui ideo uoluit metum adiicere, ne posset sub ignorantie securitate peccare. In uia quam elegit, id est in sanctitate propositi.

uers. 12. MEM. Anima eius in bonis demorabitur, et semen eius hereditate possidebit terram. Quia iustis hominibus exutis corpore, non statim perfecta beatitudo datur, que sanctis in resurrectione promittitur, animam tamen eius dicit in bonis posse remorari, quoniam etsi adhuc premia illa suspensa sunt, que nec oculus uidit, nec auris audiuit, nec in cor hominis  ascendit ; modo tamen futuri premii certissima spei delectatione pascuntur. Sequitur, et semen eius hereditate possidebit terram. Istud iam futurum premium absolute significat, quando semen eius, id est opera bona 85 in eterna securitate recipientur, et possessio eius nulla ulterius expulsione turbabitur. Qui enim aliquid ex hereditate tenet, firmissima possessione gloriatur.

uers. 13. NUN. Firmamentum est Dominus timentibus eum, et testamentum ipsius ut manifestetur illis. In hoc uersiculo diligenter credentium animos mentesque roborauit. Primo quia humana consuetudo mutabilis est, firmamentum eius Dominum dicit futurum, ut de se dubitare non debeat, cum tali promissione solidatur. Sed uide quod dicit timentibus eum.  Ista enim superbis et audacibus non promittit. Et intuere quam uim habeant uerba disposita. Humanus timor diffidentiam tribuit, diuinus autem spei firmamenta concedit. Secundum istud est amplectendum, nimisque necessarium, ut lex eius ipsius nobis munere declaretur, sine quo nec intelligere quidquam boni possumus, nec perficere laudanda preualemus.

uers. 14. SAMECH. Oculi mei semper ad Dominum, quoniam ipse euellet de laqueo pedes meos. Post antefata premia beatorum, nunc contemplationem suam fuisse dicit semper ad Dominum. Pulcherrime autem cognoscitu hec facta diuersitas. Solet enim qui ante pedes suos non intuetur, in laqueos irruere, aut in fouearum hiatus incidere. Hoc autem mirabiliter et  ueraciter dictum est, quia si caute ambulemus, pedesque nostros dirigamus, si ad Dominum iugiter oculos eleuemus, quoniam ille respectus ab omni nos offensione reddit alienos

uers. 15. AIN. Respice in me, et miserere mei, quoniam unicus et pauper sum ego. Egregia sibi comparatione respondet, quia superius dixit, Oculi mei semper ad Dominum, nunc dicit, Respice in me, quemadmodum ego in te, et miserere mei. Nam qui ad illum semper respicit, exigit ut eum miseratus ipse respiciat. Addidit quoque misericordie amplissimas causas, quando unicus plus amatur, pauperrimus plus doletur. Quod de persona Christiani populi conuenienter dicit Ecclesia, qui unicus est ei, quia solus ueracis fidei sacramenta custodit. Pauper, quoniam  a mundi illecebris segregatus, nulla seculi ambitione refertus est.

uers. 16. PHE. Tribulationes cordis mei dilatate sunt: de necessitatibus meis eripe me. Dilatata est Ecclesie tribulatio, dum cogitationes suas per mundi calamitates, ubi est seminata, distendit. Necesse est enim ut copioso fasce deprimatur, qui pro multis affligitur. De necessitatibus enim dicit, quas persecutorum atque hereticorum patiebatur insidiis. Hi sunt enim qui necem inferre cupiunt Christianis. Suas enim recte dicebat, quas studio caritatis assumpserat.

uers. 17. ZADE. uide humilitatem meam et laborem meum, et dimitte omnia peccata mea. uide, id est propitius respice. Humilitas est autem Ecclesie,  quando indisciplinatos et prauos docendo sustinet, et tectos atque latentes patitur diuino reseruari iudicio. Labor enim ipsius est, quia multis persecutionibus multaque contentione fatigatur; et semper prauorum obiectionibus lacessita, nulla hic optate pacis requie conquiescit. Merito ergo post tanta que patitur, remitti sibi peccata omnia deprecatur, quia pie tolerantie durissimus labor clementiam iudicis semper exspectat.

uers. 18. RES. Respice inimicos meos, quoniam multiplicati sunt, et odio iniquo oderunt me. Dicendo, Respice inimicos meos, pro ipsis orat, ut redeant [ms. A., B., F., credant]: quia quos ille respicit, sine dilatione conuertit, sicut in Euangelio Petrum Dominus respexit ut fleret . Addidit causam  qua perire non debeant: Quoniam multiplicati sunt. Pauci enim crederentur fortasse contemni, multorum uero perditio sine maximo dolore non poterat sustineri. Sequitur, quia odio iniquo oderunt me. Ecclesiam reuera iniquo odio oderant, quia dum pro ipsis orationem funderet, illi tamen eam persequi nulla intermissione cessabant. Et ideo addidit odio iniquo, quia esse uidetur et iustum, sicut et illud: Perfecto odio oderam illos .

uers. 19. SIN. Custodi animam meam et eripe me: non confundar, quoniam inuocaui te. Fidem suam petit Ecclesia rectissimam custodiri, ut seruata a schismaticis, nulla queat peruersitate confundi, sed sine macula et ruga Sponso suo ornata fidei uirtutibus  offeratur. Subiungitur causa probabilis qua petitionem suam consequi debuisset, quoniam inuocauit Dominum. Reuera non meretur erubescere, que spem suam cognoscitur in tanta uirtute posuisse. Ipsum enim elegit inuocare, qui nescit pie supplicantes abiicere.

uers. 20. TAU. Innocentes et recti adheserunt mihi, quoniam sustinui te, Domine. Innocentes, quidam intelligunt paruulos sacro baptismate regeneratos, qui adhuc nullis mundanis conuersationibus polluuntur, sed in ipsa sanctitate transeunt, quam suscipere meruerunt. Rectos autem illos accipi uolunt, qui iam matura etate conuersi, diuino munere a peccatorum sunt laqueis absoluti. Sed cum dixerimus Ecclesiam uariis hominum moribus esse completam, quomodo  hic dicit tantum, innocentes et recti adheserunt mihi, quasi et illos non habeat permixtos qui improbis moribus polluuntur? Sed considera pondus uerbi istius, ut innocentes et rectos adhesisse sibi dicat, tanquam illi fuerint sociati atque conglutinati, quod ab utraque parte morum probitas uidetur efficere. Reliqui autem cum labore tolerati sunt potius quam adheserunt. Sustinui uero dicit, uiriliter passa sum in hoc mundo frequentes angustias; sed una mihi fuit consolatio, te Dominum sustinere. Et inspice uim uersus istius, quia innocentes et rectos ideo sibi adhesisse dicit, quoniam sustinuit Dominum; alioquin non poterat tales amare, nisi et ipsa de tanta uideretur firmitate presumere.

uers. 21. Redime me, Deus Isrel, ex omnibus angustiis  meis. Cum dicit Redime me, aduentum Domini Saluatoris exposcit, cuius sanguine redempta, de diabolica est captiuitate liberata. Deus Isrel, id est, Deus te uidentium, quia ipsos reuera gratos habet quibus conspectum sue contemplationis indulget. Subiungendo enim, Ex omnibus angustiis meis, nullam in se maculam desiderat inueniri, quoniam aliter Christo non potest coniungi sancta sponsa, nisi fuerit, ut dictum est, sine macula et ruga.



Conclusio psalmi

Audiamus quemadmodum adhuc in angustiis huius mundi posita, per totum psalmum ad liberatorem suum clamet Ecclesia; et desinamus tribulationes nostras impatienter ferre, cum ipsam matrem constet pro nobis 86 grauissimas angustias sustinere. Portemus  aduersa, Domino iuuante, uiriliter; speremus de eius pietate constanter, quia si nos in Sponse partibus permanemus, Deo largiente, cum ipsa simul ad eterna gaudia perueniemus. Numerus iste bis duodenus mysteria nobis superna declarat, quod uiginti quatuor seniores indefessis uocibus, laudes Domino suaui modulatione concelebrent, commonens ut ad similitudinem eorum, et nos psalmum istum frequentata deuotione cantemus.



EXPOSITIO IN PSALMUM XXu.



Psalmus Dauid.

Cum psalmus significet in actibus nostris conuenientiam spiritualium rerum, Dauid autem manu  fortis atque desiderabilis, totus hic textus ad perfectum aptandus est Christianum, qui Domino largiente diuersorum laude meritorum in Ecclesia eius constanti animo perseuerans, diuinis se beneficiis consolatur. Sed tamen cum talis hymnus dicitur, necesse est ut ad Christum Dominum intelligentie uirtute referatur.



Diuisio psalmi

Sanctus iste quem diximus, primo modo psalmi innocentiam suam respici deprecatur, quia cum iniquis hominibus non habuit portionem. Secundo supplicat ne hereticis aut schismaticis in iudicio Domini misceatur, quoniam domum eius se dilexisse testatus est.



Expositio psalmi.

 uers. 1. Iudica me, Domine, quoniam ego in innocentia mea ingressus sum; et in Domino sperans non infirmabor. Periculosa quidem iudicii uidetur esse petitio, sed sequestratio malorum, que fit in examine Domini, cognoscitur a bene merito competenter optari. Quapropter non est hic detestabilis arrogantia meritorum, sed iusta petitio fideliter seruientis, ut sequestretur a pessimis, ne cum malis habeat portionem. Postulat enim uir sanctus iudicia, quia certus erat de eius misericordia, sicut ait Apostolus: De cetero reposita est mihi corona iustitie, quam reddet mihi Dominus in illa die iustus iudex . In innocentia uero sua ingreditur, qui, sicut inferius dicit, sperat in Domino, nec de suis quidquam uiribus,  sed de diuina largitate presumit. Sequitur huius rei decora probatio, quia in Domino confidendo infirmatum se esse non asserit. Hec est enim innocentia, quam superius dixit, id est in Domini uirtute confidere, ne possit eum aliqua peccatorum infirmitas ingrauare.

uers. 2. Proba me, Domine, et tenta me: ure renes meos et cor meum. Proba et tenta, non presumptiue dicitur, sed hoc emendationis gratia fieri postulatur. Nam quando ille perscrutatur et tentat, facit nos peccatum intelligere nostrum, et ad fructum penitentie peruenire. Alioquin si nulla nos in hoc seculo aduersitate commoneat, sub neglecto relinquimus ea pro quibus satisfacere deberemus. Ipse enim subsequenter exponit, cur se probari et tentari  desideraret, utique ut urerentur renes et cor eius; quatenus delectationes et cogitationes humane uerbi Domini calore purgarentur, qui more fornacium, uitiorum sordes absumens, animas hominum ad emundationem perfectissimi decoris adducit. Perscrutandum est autem cur hic petat se debere tentari, cum in euangelica oratione sit positum: Ne inducas nos in tentationem . Due sunt igitur tentationes: una Domini, qua bonos tentat, ut eos competenter erudiat, sicut legitur in Genesi: Tentauit Dominus Abraham ; uel illud quod dicit Moyses: Tentat uos Dominus Deus uester . Altera uero diaboli est, que semper ducit ad mortem: de qua precamur ne in eius partes  cecis mentibus inducamur. Bene ergo propheta petit dicens: Proba me, Domine, et tenta me, in ista parte que Domini est, ut non in illam tentationem diabolicam induceretur; ubi sequitur: Sed libera nos a malo , id est ab ipso diabolo.

uers. 3. Quoniam misericordia tua ante oculos meos est, et complacui in ueritate tua. Hoc erat unde tentationum pericula non timebat, quia misericordiam eius non poterat obliuisci. Iugiter enim sibi subueniri facit, cui collatum beneficium ante oculos semper assistit. Qua de re etiam Domino complacuisse se dicit. Complacere est autem cum sanctis Domini eternam gratiam promereri. In ueritate, id est in Christo tuo, qui ait: Ego sum uia, ueritas et uita . Aliter enim Patri non potest complacere,  nisi qui tali fuerit credulitate firmatus.

uers. 4. Non sedi in concilio uanitatis, et cum iniqua gerentibus non introibo. Complacuisse se Domino egregia nimis narratione declarat. Innocentiam quippe suam nititur ostendere, duobus uersibus refugiendo que praua sunt; aliis uero duobus agendo que recta sunt. Quod argumentum in topicis dicitur ex contrariis. Concilium enim uanitatis, et congregatio innocentium omnino contraria sunt. Enumerat enim nunc que, Domino largiente, peregerit, unde se complacuisse testatus est. Non sedit in concilio uanitatis, qui tractatibus iniquorum nulla consilii sui participatione consentit. Fieri enim potest ut homo sanctus casu aliquo ad concilium ueniat iniquorum, ubi uel incongrua uel uana referuntur. Sed dum talia cognouerit,  neque cum eis sedet, neque delectatione aliqua commoratur, sed prauum studium aut dissuadet, aut deserit. Quapropter cum se prius negasset sedisse cum malis, modo se profitetur non introisse cum pessimis. Ante enim tractatum ipsorum uitauit, post et facta deseruit. Introitus est enim ad scelus, cum fieri aliquid audacter incipitur. Introitus enim initium significat operationis, quod uir sanctus a sua conscientia profitetur alienum.

uers. 5. Odiui congregationem malignorum, et cum impiis non sedebo. Minus fuerat sancto uiro malum uitasse concilium, nisi et congregationem odisset omnimodis subdolorum. Odium enim significat diuisionem, sicut est in amore collegium. Et cum superius se dixerit in uanitatis concilio non sedisse, modo se  profitetur cum impiis non sedere. Utrumque quidem erat omnino deserendum. Sed alii sunt uani, alii impii. uani sunt qui caducis inquisitionibus occupantur, et in superflua tempus narratione consumunt. Impii autem, heretici, qui questionibus 87 perfidis Scripturas diuinas deprauare contendunt, sicut Petrus apostolus ait: Deprauantes eas ad suum interitum et perditionem . Hos ergo utrosque iure monet esse fugiendos, quia illi superfluitates diligunt, isti tela peruersitatis infigunt.

uers. 6. Lauabo inter innocentes manus meas, et circumibo altare tuum, Domine. Potest talia loqui, qui caput suum sequitur Christum, qui terrena despicit, et celestia concupiscit, sicut Apostolus ait: Nostra  autem conuersatio in celis est . Inter innocentes enim lauat manus suas, quisquis facta propria studio bone conuersationis emundat. Et bene addidit, inter innocentes, quia possunt lauare manus etiam qui nocentes sunt, sicut fecit Pontius Pilatus , qui dum animam suam nefanda Domini traditione pollueret, manus suas seculi istius liquore mundabat. Sed spiritualiter manus lauat quisquis actus suos lacrymabili satisfactione diluerit. Circumibo uero dixit, id est frequenter iterabo, ut assiduitatem sanctissime deuotionis ostenderet. Altare enim ab altitudine dictum est, quasi alte are, ubi Domino sacrificatur, ut conspectibus populorum misericordie ipsius dona pandantur.

uers. 7. Ut audiam uocem laudis tue, et enarrem uniuersa  mirabilia tua. Prouectus ad celestia ideo illud spirituali animo circumibat altare, ut concentum dominice laudis audiret. Forte illud dicit, quod coram ipso indefessa uoce precinitur: Sanctus, sanctus, sanctus Dominus Deus Sabaoth . Que cum audiret, et deuotione maxima cognouisset, narraret populis uniuersa mirabilia que hodieque in sanctarum celebratione missarum beata canit Ecclesia.

uers. 8. Domine, dilexi decorem domus tue et locum habitationis glorie tue. Beatissimus ille quem diximus, secundum modum orationis ingreditur, supplicans ut, cum decorem domus Domini dilexerit, illis qui ab eodem alieni sunt nullatenus misceatur, sed in eius Ecclesia perseueret. Decorem domus dicit, non pulchritudinem parietum aut ministeriorum pretiosissimos  apparatus, sed ipsorum actuum beatissimam qualitatem, in quibus cuncta gaudet Ecclesia, id est, in psalmorum iubilatione, in precum sanctitate, in Christiani populi humillima deuotione. Prius enim de uniuersali dixit Ecclesia, nunc uenit ad sanctos, in quibus gloria Dei habitare cognoscitur: de quibus Apostolus dicit: Templum enim Dei sanctum est, quod estis uos . Dicendo enim habitationis locum, humani pectoris significauit arcanum; mirabiliter subiungens, glorie tue, quia ubicunque habitat, gloria est. Gloriosum enim efficit quidquid inhabitare dignatur, et ab hospitis merito crescit hospitii magnitudo.

uers. 9. Ne simul perdas cum impiis animam meam, et cum uiris sanguinum uitam meam. Iuste rogat ne  cum impiis anima eius pereat in futuro iudicio, cum quibus hic communem non habuit actionem. Merito enim ab eis ibi se sequestrari petiit, a quibus hic se ipse diuisit. Sanguinum enim uiri sunt, qui carnaliter uiuunt, et nulla iussa celestia concupiscunt. Pereunt ergo tales de futura Ierusalem, qui pro sua impietate damnandi sunt.

uers. 10. In quorum manibus iniquitates sunt: dextera eorum repleta est muneribus. Exponit qui sunt uiri sanguinum, in quorum consuetudine uidemus esse nequissimas actiones. Manus enim nostre significant generales operationes, quas gerimus in hac luce degentes. Hic dextera specialiter iudicis uenalitatem pronuntiat, quam ideo dicit repletam esse muneribus:  quod multarum pecuniarum oblatione grauata sit. Et considera quod hec accipientes iudices uniuersaliter exsecratur. Nam et qui iustitiam uendit, muneribus dexteram replet; et qui nocentes absoluit, idem suam dexteram munerum acceptione compleuit. Sic utrumque, ut arbitror, ad uirum sanguinum congruenter aptandum est.

uers. 11. Ego autem in innocentia mea ingressus sum: redime me, et miserere mei. Schema syncrisis est, cum causam suam quis ab aduersariis suis nititur efficere meliorem. Nam cum illi accipiendo fallaciter gaudeant dexteram suam muneribus fuisse completam, se dicit ad innocentie introisse diuitias. Ingressus enim in thesauros spirituales multo uerius se consolatus est, quam illi super mundanis diuitiis  gaudere potuissent. Redime me, id est aduentus tui sanguine pretioso liberum redde, quo absolutus est mundus, qui peccatis tenebatur obnoxius. Et miserere mei, scilicet in hoc mundo, ubi fideliter supplicantibus parcis.

uers. 12. Pes enim meus stetit in uia recta; in ecclesiis benedicam Dominum. Inter concutientes hereses et mundi grauiter seuientes angustias, hoc bene uir catholicus profitetur, quia pes eius immobilis perdurauit; qui licet importunis tribulationibus fluctuet, in parte fidei nescit quibuslibet necessitatibus commoueri. Possunt enim tales, et his similes hoc dicere, de quibus ipse Dominus testimonium perhibet, ut est illud: Reliqui mihi septem millia uirorum, qui non curuauerunt genua ante Baal . In uia recta, id est in mandatis tuis, que recta sunt, et rectos faciunt obedientes. Nam quoties plurali numero dicuntur ecclesie, mundi istius Christiani populi significantur, qui de diuersis gentibus probantur esse collecti. Futura est enim una et perfecta Ierusalem, que malorum sequestratione purgabitur. Dicit ergo beatus iste quem diximus, non in Ecclesia, sed in ecclesiis se Domino cantaturum, quia per uniuersum mundum nomen constat esse catholicum.



Conclusio psalmi.

Consideremus qualem nobis formam uite religiosus iste tradiderit. Dicit enim ideo se hic uitasse pessimos, ne in iudicio Domini cum malis possit esse  sociatus, admonens ut iniquorum consortia fugientes, fidelibus Christi spirituali semper caritate iungamur, quia ex diutina hominum conuersatione, morum semper contranimus qualitatem. Hoc enim et sextus psalmus admonet, cum dicit: Discedite a me omnes qui operamini iniquitatem ; hoc et decimus septimus qui ait: Cum sancto sanctus eris, et cum uiro innocente innocens eris, et cum electo electus eris, et cum peruerso subuerteris . Reuera ut cognosceretur ingens malum, quod tam crebro monebatur esse fugiendum. Quapropter studiose queramus gloriosum nimis aptumque collegium, quod nos uirtutibus erudiat, et desiderio diuine caritatis accendat, ne in retributione 88 malorum  merito iungamur pessimis, qui collegium hic habere uoluimus cum malignis. Quod si diligentius perscrutemur, nec quantitas ipsius numeri uacat. Nam quinque porticus fuisse Salomonis, in quibus periclitantium turba languebat, euangelica nobis designat auctoritas . Qui calculus quinquies in se reductus, in uicesima quinta summa progreditur, ut sic corda fidelium psalmi istius abysso recreentur, sicut in illis porticibus iacentium probatice piscine lauacro egra corpora sanabantur.



EXPOSITIO IN PSALMUM XXuI.



Psalmus Dauid priusquam liniretur.

Tituli huius historia Regum quidem uolumine latius indicatur . Nam cum Saul peccasset  Deo, per sanctum Samuelem prophetam Dauid apud patrem suum est unctus in regem. uerum hic titulus de ipsa unctione non loquitur, sed illam potius commemorare dignoscitur, quando post persecutiones Saulis, uoto populi est perductus ad regnum , cum et istum psalmum rerum ipsarum testificatione eum conscripsisse manifestum sit. Nam si primam illam unctionem uelis aduertere, nullum ante ipsam psalmum legitur effecisse. Restat ergo ut istam secundam unctionem intelligere debeamus.



Diuisio psalmi.

Cum frequenter ante regnum liberaretur ab inimicis suis acerrimis, per totum psalmum loquitur propheta. In prima positione Dominum se dicens metuere, et nullum alterum formidare. Sed inter aduersa  seculi unum sibi testatur esse suffugium, ut, licet periculis corporalibus iactaretur, ipse in domo Domini firmissima deuotione mentis habitaret. Secunda positione, multiplici clade liberatus, diuersis modis gratias agit, et prophetie spiritu spem sibi future beatitudinis pollicetur. Sciendum sane hunc psalmum secundum esse illorum qui per actus Dauid significant Christi Domini futura mysteria.



Expositio psalmi.

uers. 1. Dominus illuminatio mea et satus mea, quem timebo?

uers. 2. Dominus defensor uite mee, a quo trepidabo? Dum appropiant super me nocentes, ut edant carnes meas.

 uers. 3. Qui tribulant me inimici mei, ipsi infirmati sunt et ceciderunt. Hos tres uersus paulo sollicitius audiamus, sunt enim magne argumentationis formula comprehensi, quam Greci epichirema, Latini exsecutiones uel approbationes uocare maluerunt. Hoc argumento utimur quoties rem de qua agitur per exemplum aliquod probare contendimus. Causa enim hic proposita est in uno et semi uersiculo. Dixit enim: Dominus illuminatio mea et salus mea, quem timebo? Dominus defensor uite mee, a quo trepidabo? In alio semis et uno uersiculo subiunxit exemplum, quia minime trepidare debuisset, quando illi magis cadunt qui persequi probabantur. Ait enim: Dum appropiant super me nocentes, ut edant carnes meas.  Qui tribulant me inimici mei, ipsi infirmati sunt et ceciderunt. Sic istius epichirematis breuiter forma perfecta est. Nunc ad exponenda uerba redeamus. Propheta ergo dicit exsultans, se quemquam hominum non timere, quoniam a Deo fuerat illuminatus, ostendens formidinem semper habere tenebras suas, quando contra eam ponitur illuminatio superna. Sequitur, et salus mea. In quo uerbo cuncta concludit, et ualetudinem corporis, et anime sospitatem. Utraque enim sunt indicia salutis, quando sustinent uidelicet grauissimas passiones. Quem timebo? id est nullum hominum formidabo. Timor enim fecerat Domini, ne quemquam alium timere potuisset. Sequitur: Dominus defensor uite mee, a quo trepidabo? Multi per actus iniquos accepta Dei munera perdiderunt. Quorum  autem defensor fuit Dominus, nullatenus aliquid amiserunt. A quo trepidabo? Interrogatiue pronuntiandum est, id est a nullo, sicut et superius posuit, quem timebo? Tales quippe interrogationes pro abnegationibus accipiendas esse non dubium est. Addidit: Dum appropiant super me nocentes, ut edant carnes meas. Truculentium inimicorum hic uota panduntur, qui non solum exstinguere, sed etiam auiditate furoris, ipsas quoque humanas carnes cupiunt crudeliter deuorare. Et ideo inimicorum tanta feritas proditur, ut liberationis gratia duplicetur. Adiecit: Qui tribulant me inimici mei, ipsi infirmati sunt et ceciderunt. uersus iste pendet de superiore sententia; probatio est enim quomodo nullum timere debuisset. Nam si persecutores qui formidari poterant, subruerunt,  quis, rogo, timor erit, quando potius illi cadunt, qui impugnare uidebantur? Consequenter autem uerba sunt posita; prius fuit infirmari, post cadere. Et intuere quoniam hic fidelium beneficia breuiter exponuntur, ut non illi qui passionibus premuntur, sed illi magis corruant qui innocentium sanguinem deuorare festinant.

uers. 4. Si consistant aduersum me castra, non timebit cor meum. Salutari probatione completa, propheta letus exsultat, decoram emphasim, id est exaggerationem faciens, ut si aduersus ipsum solum castrorum ceat multitudo, stabilitas mentis eius non debeat commoueri, dum soleant homines plurimorum oppugnatione terreri. Castra enim ualida munitio est, quam expugnare facile non potest impetus irruentis.  Sed hec omnia sibi dicit esse contemptibilia, cum ualletur auxiliatione diuina.

uers. 5. Si exsurgat in me prelium, in hoc ego sperabo. Potuerant castra consistere, et in prelia non coire. Sed nunc ipsum seuum certamen adiicit, ut nichil eorum metuere uideretur que terribilia putat humanitas. Si exsurgat, id est si subita in me concertatio, quasi feruens procella prosiliat, in eo potius sperabo uictoriam. In preliis enim concitatis gloria uincentis semper apparet. Nam uirtus probatur latere, que non fuerit explorata certamine, sicut superius dixit: In tribulationibus dilatasti mihi . Et respiciendum quod et iste uersus sic habet in capite, 89 sicut ille prior. Que figura  dicitur anaphora, quoties unum uerbum per commatum principia repetitur; quod et in capite psalmi constat effectum, id est, Dominus, Dominus.

uers. 6. Unam petii a Domino, hanc requiram. Unam rem quidem petiisse se dicit a Domino, quam exponit inferius. Sed uideamus si unam, et non magis omnia. Calculo quidem singularis est, sed rerum utilitate numerosa; angusta precatio, latum premium; breuiter queritur, sed granditer impetratur. Bonorum ergo mos est domum Domini solam expetere, in qua Bona omnia continentur. Mali autem terrena uoluntate discissi, dum sanitatem corporis petunt, cum diuitias precantur, cum inimicorum deiectiones expostulant, petendo fatigantur, et interdum peritura conquirunt.

uers. 7. Ut inhabitem in domo Domini omnibus diebus  uite mee: ut uideam uoluntatem Domini, et protegar a templo sancto eius. Hec est una supplicatio, quam superius expetebat. Et uide quia nulla castra, nullum prelium metuere debuit, quitali se munitione uallauit. Que sunt enim ciuitates similes, qui sunt exercitus fortiores, quam habitare in domo Domini, ubi nichil humanum, nichil diabolicum certum est pertimesci? Et hoc non paruo tempore, sed omnibus diebus uite sue. Quando, rogo, metuat, cui omnis uita secura est? uidet etiam uoluntatem Domini, qui precepta eius intelligit, qui puritati ipsius tota se mente subdiderit. Propheta enim postulat protegi a corporis Christi templo, unde et firmamentum fidei, et inuictum robur defensionis accipitur. Ad illud enim peruenerat animi uirtute, quod adhuc non uidebat in  specie.

uers. 8. Quoniam abscondit me in tabernaculo suo, in die malorum protexit me in abscondito tabernaculi sui: in petra exaltauit me. uersum hunc paulo diligentius perscrutemur. Ait enim: Quoniam abscondit me in tabernaculo suo in die malorum, significans illud tempus quando Saule persequente multis locis per squalentes speluncas et montium secreta latitabat. Quod illi reuera tabernaculum fuit, quia mens ipsius nunquam a religionis pietate discessit. Sequitur, protexit me in abscondito tabernaculi sui. Superius dixit, abscondit; nunc dicit, protexit. Abscondi est querentium oculis non preberi; protegi autem, ab omni metu periculoque liberari. In abscondito tabernaculi sui, dicit, id est in Diuinitatis secreto, ad quod semper  deuotus animus festinabat, dum ibi sibi esse uidebatur, ubi eius intentio perdurabat. Quod autem dicit: In petra exaltauit me, ad incarnationem Domini pertinet; quoniam de eius semine natus est Christus, qui est lapis adunans populos angularis.

uers. 9. Nunc autem exaltauit caput meum super inimicos meos. Postquam dixit premia que de Domini erant incarnatione uentura, nunc dicit presentia, cum eum ab inimicis suis, siue carnalibus, siue spiritualibus constat esse liberatum. Caput meum, bene mentis oculum uidemur accipere, qui reuera caput nostrum est, quo uegetante possumus contueri. Nam plerumque illud dicimus caput, quod eminere monstratur. Super inimicos, uitiosos significat appetitus,  supra quos mens nostra decenter erigitur, quando diuino beneficio pura seruatur.

uers. 10. Circumibo et immolabo in tabernaculo eius hostiam iubitationis; cantabo et psalmum dicam Domino. Decursis beneficiis que et de futuro et in presenti se cognouerat accepisse, nunc gaudium suum mirabili narratione describit. Circumibo dicit, hoc est animo perscrutabor qua potentia celos fecerit, stellas fundauerit, maria determinauerit, terram stabiliuerit, totumque mundum uaria uirtutum laude compleuerit. Et cum hec omnia animo circumiuerit, immolare se dicit in tabernaculo eius hostiam iubilationis, id est in Ecclesia eius offerre sacrificium laudis. Iubilationem quippe dicimus ex eo quod nos iuuat laudare: quando delectantes cum summa iucunditate  gratias referre contendimus. Diximus superius aliud esse cantare, aliud psalmum dicere. Cantare est sola uoce laudes canere; psalmum dicere, bonis operibus gloriam Domini predicare. Cantare enim et psalmum dicere, ipsa est hostia iubilationis.

uers. 11. Exaudi, Domine, uocem meam qua clamaui ad te: miserere mei et exaudi me. uenit ad secundam positionem, in qua per gratiarum actionem psalmodie munus, quod promiserat, exhiberet, presentia superioribus iungens. Clamauit enim, cum diceret: Ut inhabitem in domo Domini omnibus diebus uite mee. Et cum superius dixerit, hostiam se iubilationis offerre, quia diuersa sit munera consecutus, nunc iterum rogat ut exaudiatur. Nec desiderio suo adhuc satisfacit, nisi hoc frequenti supplicatione rogauerit,  scilicet quia diuinarum rerum nulla satietas est: sed quanto gustatur Dominus, tanto suauius appetitur; sicut et in alio psalmo dicit: Gustate et uidete quoniam suauis est Dominus .

uers. 12. Tibi dixit cor meum: Exquisiui uultum tuum; uultum tuum, Domine, requiram. Cor desiderium tacitum prodit, quod plus audit Diuinitas quam populorum tonantissimas uoces; sicut Moysi dicitur: Quid clamas ad me ? cum locutus aliquid non legatur. Fidelis itaque uir cor suum dixit ad Dominum loqui, quoniam hoc uidebatur quod cogitabat offerre. uultum autem Domini querit, qui se sancta conuersatione tractauerit; de quibus dictum est: Beatimundo corde, quoniam ipsi Deum uidebunt . Geminat quoque quod dictum est, uultum tuum,  Domine, requiram. Una quidem res, sed frequentata precatio; sciebat enim quam pretiosum est, quod ardenti studio toties expetebat.

uers. 13. Ne auertas faciem tuam a me, neque declines in ira a seruo tuo. Desideria sua caute decenterque exsequitur. Superiore quippe uersu professus est uultum Domini se desideranter exquirere; et quoniam non est in potestate hominis suum obtinere desiderium, precatur ne auertat faciem suam Dominus, quam ille magnopere postulabat. Ipsius enim muneris est, se prestare fidelissimis contuendum. Sequitur: Neque declines in ira a seruo tuo. Sepe diximus iram poni iudicii tempus, cum discernet malos a bonis. Illis enim irasci creditur, qui infelici segregatione  damnandi sunt. Rogat ergo ne tunc ab ipso dectinet Dominus, quando sanctis uultum sue maiestatis indulserit. Homo carnalis Deum timet, ne peccatis ingrauantibus aut substantiam perdat, aut filios amittat, 90 aut copia auri argentique minuatur: sanctus autem uir hoc tantum metuit, ne a uultu Domini reddatur alienus.

uers. 14. Adiutor meus esto, ne derelinquas me, neque despicias me, Deus salutaris meus. Ubi sunt qui humanis meritis dicunt aliquid applicandum? Petit rex et propheta, plenus gratia et benedictione celesti, ne deseratur a Domino. Scit enim quia si ille reliquerit, nulla se potestas regere preualebit. Nec semel ei petiisse sufficit, nisi hoc ipsum sub repetitione geminaret. Despici enim semper addicti est, nec  securus reddi potest, nisi quem iudicis serenus oculus intuetur.

uers. 15. Quoniam pater meus et mater mea dereliquerunt me: Dominus autem assumpsit me. Patrem suum Adam primum hominem dicit, matrem uxorem eius Euam, unde generatio humana descendit. Isti ergo reliquerunt conditione mortali, nec enutrire ualuerunt, quando de hac luce translati sunt. Quamuis istud de eius genitoribus possit intelligi: quia domum patris sui matrisque tunc dereliquit, quando a populis Hebreis ad regni culmen euectus est. Sequitur, Dominus autem assumpsit me, in loco scilicet ueri parentis. Pater est quia condidit, quia regit; mater quia fouet, quia infirmos et paruulos lactat. Assumpsit uero dixit, hoc est, de priuata conditione in regno posuit.

 uers. 16. Legem mihi constitue, Domine, in uia tua, et dirige me in semita recta propter inimicos meos. Legem sibi statui illam potius Domini deprecatur Saluatoris, qua debitores noscitur liberasse per gratiam. Moysi enim lex illo tempore iam data erat; Domini autem sperabatur esse uentura, quam sibi postulat debere constitui. In uia tua, id est in Christo tuo, qui est uia, ueritas, et uita . Illo enim ueniente iuste presumebat, quia eam et docere poterat, et impleri posse prestabat. Semitam uero iam diximus ad Scripturarum intelligentiam pertinere. Precatur ergo propheta ut ueteris Testamenti recte libros intelligat, et uenturum in eis Dominum esse cognoscat. Propter inimicos autem dicit, id est hereticos,  siue incredulos Iudeos qui eos nitebantur praua intentione subuertere.

uers. 17. Ne tradideris me in animas persequentium me: quoniam insurrexerunt in me testes iniqui, et mentita est iniquitas sibi. Secundum historiam potest intelligi de Saule, qui eum acerrimo odio persequebatur. Sed quoniam rex erat, nec poterat solus agere quod iubebat, apte numerus pluralis hic positus est. Simili modo cum Dech Idumeus eum prodidisse legatur, plurali numero posuit, testes iniqui. Fieri enim potuit ut quando eum regi accusauit, per testes alios dicta sua probare uoluisset. Quapropter congrue positus pluralis numerus aduertitur, quando persona talis per unum tantum non poterat facile accusari.  Testes ergo iniqui fuerunt Dech Idumeus, eiusque similes, qui eum prodiderunt Sauli a propheta Achimelech fuisse susceptum, et gladium illi sumptusque datos; quod rex sacerdotis atque filiorum eius morte reserauit. Mentiti sunt enim dicentes contra regem Saulem Dauid consilia fuisse data, Deumque pro eo fuisse deprecatum; quod latius Regum textus eloquitur . Pulcherrime autem dixit sibi, quia mendacii sui penas recipit qui falsum testimonium proferre contendit. Siue, ut alii dicunt, idioma est Scripture diuine, ut pro singulari pluralis numerus inueniatur adiunctus; sicut de Herode mortuo legitur dictum: Mortui sunt qui querebant animam pueri ; uel Moysi de Pharaone pronuntiatum  est: Quia mortui sunt qui querebant animam tuam .

uers. 18. Credo uidere bona Domini in terra uiuentium. Exspecta Dominum. Postquam multis modis Dominum deprecatus est ne persequentibus traderetur, ad confidentie sue redit auxilium, sibique ipsi promittit quod bona uideat in terra uiuentium, id est in futura uita, ubi bona sunt sempiterna. Et proprie dictum est terram illam esse uiuentium, quoniam ista morientum est. Qui status apud oratores dicitur collectiuus, quando ex scripto colligitur id quod scriptum non est, ut per id doceatur esse ac si scriptum fuisset. Ita et hic futura premia ex antecedentibus beneficiis sibi credit esse uentura. Terram autem uiuentium, proprie Scriptura commemorat diuina. Additum est: Exspecta Dominum, scilicet qui promittendo  non fallit, qui prestando non imputat, sicut Iacobus apostolus ait: Qui dat omnibus affluenter, et non improperat .

uers. 19. uiriliter age, et confortetur cor tuum, et sustine Dominum. Quoniam superiori uersu crediderat uidere se bona Domini, nunc dicit quemadmodum uidere possit. Hoc autem uerbum, uiriliter, non solum uiris, sed et feminis credamus esse mandatum. Nam et uiri cum mollescunt, animo femineo sunt; et mulieres uiriles efficiuntur, cum in bono proposito mentis robore perseuerant. Sequitur, et confortetur cor tuum, ne quasi lassus immurmures, et tedio fatigante desperes. Sed confidenti animo atque securo dicit: Exspecta Dominum, qui nescit subducere que promittit.  Sustine uero et exspecta, perfecto dicitur Christiano: ac si admoneret, sustine quod pateris, et quod credis exspecta.



Conclusio psalmi.

Inter multiplices et seuientes angustias, quid specialiter desideremus reuerendissimus propheta patefecit, ut inhabitare Christi Ecclesiam modis omnibus appetamus. Hoc patulis auribus audientes, assidua supplicatione deprecemur; quia nec breuius quidquam potuit dici, nec latius impetrari. In numero autem presentis psalmi, et quorumdam qui subsequuntur, nequaquam potuimus calculorum singularem reperire rationem; scilicet qualis creatura uigesimo sexto, aut uigesimo septimo, aut uigesimo  octauo numero legatur aptata. Sed studiosis relinquimus, ut secundum exempla que dicta sunt, quando non inueniunt rationem in numero singulari, tunc aliquas similitudines in partito calculo, siue bis, siue tertio debeant indagare. uerbi gratia, ut uiginti sex partiantur in uigesimum et senarium numerum, et Iterum uiginti septem in ter nouem. Tunc facilius calculis diuisis, fortasse competens ratio poterit inueniri. Quid enim interest si binas aut ternas metretas capiant uasa psalmorum? Si uero nec ibi aliquid conuenienter agnoueris, credere 91 conuenit celi terreque Creatorem, operationes et dicta sua per diuersorum calculorum distribuisse sine ambiguitate uirtutes, qui omnia, sicut legitur , in pondere, numero, mensuraque perfecit. Neque enim  quia gutte pluuiarum, stelle celi, uel arena maris nobis numerabilis non est, apud illum non constat esse sub numero. Nam etsi nobis probantur occulta, diuine sunt tamen nota potentie. Restat ut illud quod dictum est definitione maiorum credere debeamus, in numeris positis atque definitis uirtutes omnium conuenire psalmorum.



EXPOSITIO IN PSALMUM XXuII.



Psalmus ipsi Dauid.

Diximus Dauid significare manu fortem. Et quando tale nomen debuit poni, nisi cum passionis dominice gloriosa certamina referuntur? Fortis utique manu, qui per tolerantiam suam prostrauit principem tenebrarum, qui mortem moriendo superauit, qui humanum  genus captiuum crucifixionis sue dispensatione liberauit. Ipsi autem cum dicitur, nullum alterum intelligi posse declaratur, nisi ipsum mediatorem Christum Dominum, qui per hunc totum psalmum loquitur: orans ab humilitate suscepte carnis, persecutorum debitas indicans penas non studio maleuolentie, sed contestatione uindicte. Notandum est igitur hunc psalmum tertium esse horum qui passionem et resurrectionem Dominicam sub breuitate commemorant.



Diuisio psalmi.

Prima sectione orat Dominus Christus per id quod homo est ut eius audiatur oratio futuro tempore passionis. Secundo gratias agit, quoniam exauditus est in his que fieri postulabat. In fine psalmi subiungens,  ut sicut ipse suscitatus est potestate diuinitatis sue, ita saluus fiat populus eius nomini crediturus.



Expositio psalmi.

uers. 1. Ad te, Domine, clamaui; Deus meus, ne sileas a me. Christus Dominus clamat ad Patrem tempore passionis, ne ab ipso sileat, hoc est, ne petenti [ed., patienti] non annuat, sed magis respondeat. Pulcherrima quoque uerborum est facta diuersitas. Clamat homo ne sileat Deus, quia nostro silentio ille tacet, et nobis negligentibus in memoria non habemur. Contra si, Domino prestante, respicimus, respicit; si clamamus, exaudit; si diligimus, amamur

 Et similis ero descendentibus in lacum. Id est, si silueris, ero similis in mundi huius profunditate uersantibus. Lacus enim quidam hoc seculum est, qui quasi delectabilis ac tranquillus creditur, sed quas profunditates et mersuras habeat ignoratur. Lacus quippe dicitur, quod sub ipso terra lateat. Precatur ergo humanitas uerbi, ne similis esset hominibus ceteris: quia etsi communem conditionem carnis assumpsit, excellentiam tamen omnium creaturarum Deo unita promeruit; de qua dicit Apostolus: Cui autem aliquando angelorum dixit: Filius meus es tu, ego hodie genui te ? Siue lacum sepulcrum dicit, ubi peracta passione repositus est.

uers. 2. Exaudi, Domine, uocem deprecationis mee dum oro ad te, dum extollo manus meas ad templum  sanctum tuum. Tempus significat sacratissime passionis, et orat ut eius audiatur oratio, quod fecit antequam traderetur; relictis enim discipulis secessit et orauit dicens: Pater, si fieri potest, transeat a me calix iste; uerumtamen non sicut ego uolo, sed sicut tu uis . Quod autem dicit, ad templum sanctum, ut mihi uidetur, illam consuetudinem Hebrei populi fortasse mauult intelligi, cui preceptum fuerat ut in qualibet esset positus regione, ad illam partem semper oraret ubi Ierusalem nouerat constitutam; sicut et Danielem apud Babylonem tertio in die legimus  effecisse; quod necesse erat Christum Dominum facere, qui non uenerat legem soluere, sed implere . Siue ad templum sanctum, ad celum uult intelligi, quod orantes homines facere consueuerunt.  Nam desiderium postulantium est, ut licet ubique Deum esse non ambigant, de celo sibi auxilium uenire confidant. Unde et in Dominica oratione dicimus: Pater noster, qui es in celis . Non est ergo absurdum templum accipi celum, quoniam Domini sedes diuina lectione monstratur.

uers. 3. Ne simul tradas cum peccatoribus animam meam, et cum operantibus iniquitatem ne perdas me. Quia moriturum se nouerat, merito petebat ne inferis tradita eius anima cum peccatoribus misceretur, aut cum operantibus iniquitatem haberet aliquam portionem. Sed omnino salutariter ista discretio ab illo petitur, ut nostra spes ad uota talia concitetur; quod reuera implens, hominem a se fieri deprecatur alienum. Ubi sunt illi qui Christum putant animam non  habuisse? Sed hec mihi uidentur aut non legere, aut que legerint omnimodis obliuisci.

uers. 4. Cum his qui loquuntur pacem cum proximo suo, mala autem sunt in cordibus eorum. Iudeos commemorat, qui ei dicebant tentantes: Scimus quia a Deo uenisti magister . In istorum ergo labiis erat pax, sed in corde malitia. Que figura dicitur ironia, id est irrisio, quoties aliquid quod sub laude dicitur, intellectum uituperationis habere monstratur. Proximo suo, de se dicit, quia eis carnis origine iungebatur. Qui iuste maledicebantur, quia proximum malitiose perdere festinabant.

uers. 5. Da illis secundum opera eorum, et secundum nequitiam studiorum ipsoram. Iudei uolentes  operati sunt quidem malum, sed fecerunt nolentes bonum; ut mortem inferrent Christo, qua mors ipsa finiretur; sanguinem funderent, quo mundi crimina lauarentur. Ideo petit illis dari secundum opera ipsorum, id est uoluntatem; quia unusquisque hoc operatur quod uult. Nam frequenter et prestant qui nocere contendunt, ut diabolus facit, qui dum innocentibus ingerit mortis penas, transmittit martyres ad coronas. Expressit quoque que superius dixit, dicendo, Secundum nequitiam studiorum ipsorum, id est ambitum malum, ut innoxio nocerent; et qui ad eos saluandos uenerat, morti tradere maluissent.

92 uers. 6. Secundum operationem manuum eorum retribue illis; redde retributionem eorum ipsis. Quatuor sunt species retributionum: quarum una est, cum  tribuuntur ab hominibus mala pro bonis, sicut Iudei Christo retribuerunt, qui cum ad eos saluandos uenisset, illi eum crucifigere decreuerunt. Altera cum retribuitur bonum pro bono, quando dicet Deus electis suis: uenite, benedicti Patris mei, percipite regnum quod uobis paratum est ab initio mundi . Tertia cum retribuet malum pro malo, quando dicturus est impiis: Ite in ignem eternum, qui paratus est diabolo et angelis eius ; secundum illud, Mensura qua mensi fueritis, in eadem remetietur uobis . Quarta cum retribuit quod hic dicit, bonum pro malo, ut qui persecutores exstiterunt, fiant conuersi, postea laudatores. uerum ista omnia que de inimicis suis predicit, non sunt uota malitie, sed prescientia futurorum. Nam in  Euangelio dicit: Pater, dimitte illis, non enim sciunt quid faciunt . Sed utrumque pium est; hic enim comminatur ut terreat, ne scelera sua presumptione desperata perficiant; ibi autem cum patitur, orat ut ad penitudinem eorum corda perducat. Nec uacat quod toties sententiam ipsius terroris iterauit, ut corda lapidea magne comminationis incendio saluarentur.

uers. 7. Quoniam non intellexerunt opera Domini, et in opera manuum eius non considerauerunt; destrues illos, nec edificabis eos. Superiorem excolit sensum. Dicit enim, ideo debere illis reddi, quia non intellexerunt opera Domini. Opera siquidem eius fuit, ut doceret populum uiam ueritatis et fidei, et ex sacre incarnationis arcano reconciliaret hominem Deo;  quatenus ubi non poterat uitiata natura conscendere, Dominice uisitationis munere perueniret. Et ne Filio Dei uera docenti meus obstinata non crederet, hoc quoque miraculorum ingentium uirtute firmauit; ut quod intelligerent Iudei communem hominem non posse facere, hoc euidenter agnoscerent potentiam Diuinitatis implere. Sed illi dementes, dum tantummodo hominem credunt, Filium Dei dici indignissime pertulerunt. Sequitur, et in opera manuum eius non considerauerunt. Utique si considerassent, expauissent potius quam spreuissent, plorassent quam conspuissent, adorassent quam crucifixissent. Tale enim sacrilegium aliis prouenire non potuit, nisi illis qui ueritatis intelligentiam perdiderunt. Deus enim alios  destruit ad correctionem, alios deiicit ad ruinam. Paulum destruxit, ut in melius construeret, et de persecutore apostolum faceret; sed impium Pharaonem cum tantis mirabilibus non crederet, demersit Altissimus ut periret. Sic ergo illos dicit destrui, ut non iterum debeant edificari. Quod dictum, sicut sepe monuimus, ad prophetiam potius uidetur pertinere quam ad iracundie qualitatem.

uers. 8. Benedictus Dominus, quoniam exaudiuit uocem deprecationis mee. Sciens complenda esse omnia que petebat, partem secunde sectionis ingreditur: gratias agens quod uindicatus sit de inimicis suis, dum adhuc nullatenus exstitissent. Hec figura dicitur prolepsis, Latine preoccupatio, quando res secuture pro preteritis ponuntur. Sed discutiamus  quid sibi uelit dispositio ista uerborum, Benedictus Dominus, quoniam exaudiuit; qui est utique, etsi non exaudiat, benedictus. Sed benedictum proprie dicimus, cui gratias agimus, id est quando illi benedicimus. Apte ergo positum est, benedictus, qui exaudire dignatus est.

uers. 9. Dominus adiutor meus et protector meus; et in ipso sperauit cor meum, et adiutus sum.

uers. 10. Et refloruit caro mea, et ex uoluntate mea confitebor illi. Adiutor ad pericula uite pertinet, que ipso adiuuante superauit. Protector, quia eum ab insidiis diabolicis sua defensione uallauit. Sed postquam ista facta sunt, fideliter se dicit sperasse de Domino. Nam cum dicit, cor meum, anime designat arcanum, quod sacrificium constat esse iustitie. Addidit  quoque iterum, adiutus sum; ut quantum impendebatur pura deuotio, tantum et adiutorii cresceret magnitudo. Bene autem dixit: Refloruit caro mea, quia et primo floruit: quippe que ex uirgine sine peccato tanquam pulcherrimi floris singulare decus emicuit, sicut Isaias dicit: Et flos de radice eius ascendet . Refloruit ergo significat resurrexit: quasi in ethereas auras admirabili decore prorupit. Sequitur, et ex uoluntate mea confitebor illi, post resurrectionem scilicet, quando humana natura fuerat a corruptione liberata, et ad inestimabilem gloriam permanens, in uerbi unitate perducta.

uers. 11. Dominus fortitudo plebis sue, et protector salutarium Christi sui est. Breuis magnaque definitio. Quid est Dominus? fortitudo plebis sue. Merito,  quando aduersa cuncta ipso auxiliante superantur. Protector est etiam, quoniam eos tegit et liberat ab imminentibus malis. Salutarium, ac si diceret, iustorum, quorum salus est Dominus. Bene autem addidit, Christi sui, ut Filium Dei debuisses aduertere. Christi enim dicebantur et ceteri, quos aut unctio regalis, aut sacerdotalis gloria decorabat.

uers. 12. Saluum fac populum tuum, Domine, et benedic hereditatem tuam; et rege eos, et extolle eos usque in eternum. Orat humanitas uerbi pro populo Christiano, propter quem et probatur assumpta; ut satisfactione fideli saluus fiat in hoc mundo, ubi exposita Iudeorum probabatur esse periculis. Benedic autem hereditatem tuam, ad futurum iudicium pertinet,  quando dicendum est: uenite, benedicti Patris mei, percipite regnum quod uobis paratum est ab initio mundi . Et ut caritatem suam, quam precipit, euidentius approbaret, iterum petit ut in hoc mundo deuotos populos regat, ne carnalia concupiscant, ne uias prauas eligant; sed ipsius regimine illuminati, nesciant collegium habere cum pessimis. Addidit, extolle eos, ut in intellectu Scripturarum, et in opere sancto, laudabili intentione proficiant; quatenus a terrenis uitiis purgati, ad eterna premia perducantur euecti. Et hoc petiit debere fieri usque in seculum, scilicet per totum hunc mundum, ubi secula sunt usque ad illud seculum eternum cui nullum aliud pro sua perennitate succedit.



Conclusio psalmi.

 Audistis psalmus iste qua pietate conclusus est. Rogauit pro nobis, qui oratur ab angelis. Iudex omnium creaturarum aduocatus est noster; et ut a morte potuissemus eripi, ipse magis elegit occidi. Impleta est in hoc psalmo 93 predicta regula Dominice passionis. Orauit ante traditionem suam: de crucifixione propria, et de resurrectione locutus est; postremo pro fidelibus exorauit, ut qui ei meruerunt credere, perpetua debeant benedictione gaudere.



EXPOSITIO IN PSALMUM XXuIII.



Psalmus Dauid in consummatione tabernaculi.

Quoniam precedentia uerba iam nota sunt, restat ut consummationem tabernaculi paulo diligentius perquirere debeamus. Consummatio tabernaculi perfectionem  significat Ecclesie catholice, que iam per totum orbem probatur esse constructa. Tabernaculi enim nomine in hoc mundo posita declaratur Ecclesia, que contra carnalia uitia bella gerens, merito expeditionalis habitaculi nomen accepit. Quapropter hunc psalmum Christiani dogmatis honore pollentem, post perfectionem generalis Ecclesie, in laudem Spiritus sancti propheta decantat; ut quia tanta res per prophetas et apostolos beata predicatione completa est, competenter eius laudibus ornaretur. Est enim totus psalmus Spiritus sancti laude plenissimus, et per uarias allusiones preconia eius maiestatis exsoluens. Hoc est quod oratores dicunt demonstratiuum genus, quando per huiusmodi descriptionem ostenditur aliquis atque cognoscitur. Sed quid de illo a  quoquam congrue poterat dici, nisi quod de se ipse dignatur effari?



Diuisio psalmi.

Cum beatus Dauid cognosceret, totius mundi terminos ad fidem catholicam per prophetas et apostolos Spiritus sancti munere perducendos, sicut Petrus apostolus dicit: Non enim uoluntate humana allata est aliquando prophetia: sed Spiritu sancto acti, locuti sunt sancti Dei homines . Primo ordine alloquitur uniuersitatem, ut sacrificia ei deuota mente persoluant. Secundo septifaria narratione, per uarias allusiones eiusdem Spiritus sancti sub magno preconio uirtutes enumerat, quod ad ipsum specialiter  pertinere frequenti lectione declaratur. Sed ut unam potentiam Patris, et Filii, et Spiritus sancti esse cognosceres, tertio loco inhabitare dicit Trinitatem in sancto baptismate, et uirtutem et benedictionem dare Dominum, qui ex eo renatus fuerit, populo Christiano.



Expositio psalmi.

uers. 1. Afferte Domino, filii Dei; afferte Domino filios arietum; afferte Domino gloriam et honorem. cum multitudinem gentium, sicut predictum est, ad credulitatem recte fidei spiritualiter propheta uenturam esse respiceret, totiusque mundi consocianda illis esset adunata confessio, dignum fuit iam quasi credentem populum commonere, ut fidei sue affectum per sacrificia deuota monstraret. Inuitat enim filios  Dei, id est qui per regenerationis gratiam facti sunt filii eius, ut ait Ioannes Euangelista: Dedit eis potestatem filios Dei fieri, his qui credunt in nomine eius . Sed licet omnis Trinitas unus sit Deus, nec aliqua est in maiestate ipsius aut in natura distantia, diuersis tamen locis dicitur, quod ad personas singulas probetur aptandum. Hic autem Spiritum sanctum specialiter Dominum debemus accipere, quem instituit de tabernaculi perfectione laudare. Intende autem quod imprimis non dicendo quid afferant, ipsi se iubentur offerre, id est corda sua sancta puritate lucentia, quod supra omne sacrificium Domino probatur acceptum. Sequitur, afferte Domino filios arietum. Arietes apostoli accipiendi sunt, qui tanquam duces gregum in caulas Domini perduxerunt  populum Christianum. Filios arietum offerendos dicit, quos apostoli recta predicatione genuerunt, non qui prauo dogmate probantur extranei. Arietes autem bene sunt apostolis comparati, quoniam animalia ipsa plurimum fronte ualent, et obiecta semper impingendo deiiciunt; quod predicando fecisse constat apostolos, qui diuersas superstitiones et idola firmissima celestis uerbi quadam fronte ruperunt. Aries enim dictus est, quasi a fronte ruens. Addidit, afferte Domino gloriam et honorem. Hic specialiter commonemur ut nullam Spiritus sanctus patiatur iniuriam. Nam qui eum minorem Patre uel Filio dicit, gloriam illi non probatur afferre. Nulli enim gloriosum est audire, quia minor est. Offerimus ergo Domino Deo nostro, id est Spiritui sancto gloriam puram, plenam,  ueram, cum eum et consubstantialem Patri ac Filio dicimus, et ceternum, atque omnipotentem sine aliqua separatione predicamus. Sic omnes hereses per diuersa loca Scripture diuine Spiritus sancti predicatione destructe sunt.

uers. 2. Afferte Domino gloriam nomini eius; adorate Dominum in aula sancta eius. Supra dixit, ipsi afferte gloriam; modo dicit, nomini eius. Affert igitur nomini sancti Spiritus gloriam, qui eum facit latius innotescere, quando incredulorum corda conuertit, nomenque illius dilatat per multitudinem plebis turbasque populorum; quod magis ad docentium uidetur pertinere cautelam. Sed nec illud iudices otiosum, quod afferte quarto repetiit. Hec figura dicitur epimone,  Latine repetitio crebra sermonis, que multa colligit unius uerbi iteratione decursa. Sequitur, adorate Dominum in aula sancta eius; id est colite eum in conscientia uestra mundissima. Ipsa est enim aula regalis et habitatio Spiritus sancti, sicut dicit Apostolus: Quia templum Dei estis, et Spiritus Dei habitat in uobis .

uers. 3. uox Domini super aquas, Deus maiestatis intonuit; Dominus super aquas multas. uenit ad ordinem secundum, in quo per figuram epimone, quam superius diximus, frequenter per capita uersuum unum repetens uerbum, preconia Spiritus sancti septenaria uirtute concelebrat; quod suis locis, iuuante Domino, conabor exponere. Primus iste eiusdem rei uersus est, uox Domini super aquas, id est Spiritus sapientie. Ipse enim legem condidit qua  credentium turba regeretur; nam leguntur tabule Testamenti digito Dei scripte ; digitus autem Dei specialiter intelligitur Spiritus sanctus. Quod uero dixit: Super aquas, populos significat, sicut et alter psalmus ait: Saluum me fac, Domine, quoniam 94 intrauerunt aque usque ad animam meam ; et in Apocalypsi legitur: Ciuitas sedens super aquas multas . Quapropter istis allusionibus hoc significari manifestum est Spiritum sapientie legem populis condidisse. Sequitur, Deus maiestatis intonuit. Hoc etiam pertinet ad Spiritum sapientie. Dicit enim quando diem iudicii predicauit, cum gehenne penas inestimabili terrore predixit, ut non tam loqui quam intonare uideretur.  Subiunxit etiam, Dominus super aquas multas, id est super populos gentium diuersarum, quas prophetarum atque apostolorum predicatione lucratus est. Sic et in isto commate populos significauit, quos etiam intelligi superius maluit.

uers. 4. uox Domini in uirtute. Miranda breuitas, tria uerba quam magnam expleuere sententiam! uocem Domini in uirtute, Spiritum dicit intelligentie, qui aduersaria cuncta deiicit atque prosternit, sicut legitur: Et non est qui possit resistere uoluntati tue . Merito ergo uox Domini in uirtute esse dicitur, cui nullis obstaculis obuiatur.

uox Domini in magnificentia. Hic Spiritus consilii redolet. Quid enim illo magnificentius, qui corde illuminato sentiri facit, ut appetantur bona, et pessima  queque fugiantur; prestatque ut de impio perficiatur pius, de captiuo liber, de seruo filius? Quod illis prouenire non dubium est, quos Spiritus sanctus potentia sue maiestatis inuisitat.

uers. 5. uox Domini confringentis cedros: et confringet Dominus cedros Libani. Hic Spiritus uirtutis elucescit, qui confringit superbiam, que in se confidit, et humilitatem erigit, que de eius bonitate presumit. Cedros enim superbiam debemus accipere, que se in altitudinem eleuans, proceras huius arboris summitates imitatur, maxime quia et lignum ipsum non est utile, nisi succisum fuerit. Nullus enim in sua radice manens, proficuos generat fructus; sicut nec elatio detestabilis, que peccatum intulit mundo.  Hanc superbiam uox Domini confringit, dicendo: Deus superbis resistit; humilibus autem dat gratiam . Repetit quoque: Et confringet Dominus cedros Libani. Sed quamuis superioribus hec similia uideantur, tamen uno uerbo addito, Libani, non paruam uidentur indicare distantiam. Cedri enim que alibi nascuntur non omnino procere sunt; in Libano autem tales inueniuntur, ut omnes altitudines arborum superare uideantur. Ergo mundi istius nobiles ac reges, qui reliquos homines tanquam humilia fruteta despiciunt, uirtus diuina confringit, quando pauperes et humiles elegit. Isti enim uirtute superantur, illi inter diuitias suas aut cogitationibus gemunt, aut turpi ambitione soluuntur. Ponuntur etiam cedri et in bonam partem, sicut in alio psalmo dicit: Cedri Libani quas Dominus plantauit .

 uers. 6. Et comminuet eas tanquam uitulum Libani, et dilectum sicut filios unicornuorum. Et hic quoque uersus ad Spiritum uirtutis pertinet. uitulos autem Libani sacrificiis frequenter antiquitas offerebat, qui propter luxuriam dulcium herbarum pingues erant admodum et decori. Eos mauult mundanis summitatibus comparare, que sic comminuende sunt, tanquam illi qui sacrificiis uidebantur offerri. Nam et ipsi sunt uictima, dum conuersi Christo Domino nitidis mentibus offeruntur. Sed ne sibi homines duram legem quererentur impositam, etiam dilectum Filium Dei dicit esse moriturum: de quo scriptum est: Hic est filius meus dilectus, in quo mihi bene complacui . Propter incarnationem enim  factus est sicut filius unicornuorum, id est Iudeorum singulariter se extollentium. Siue unicornes appellati sunt Iudei, quia unum tantum uidentur accipere Testamentum. Sic ergo Christum dicit carne moriturum, sicut et filios Iudeorum, qui inestimabili pietate conditionem nostram in morte suscepit, ut nobis de sua immortalitate prestaret.

uers. 7. uox Domini intercidentis flammam ignis. Spiritum scientie significat, qui omne consilium uel calorem contrarium intercidendo, id est diuidendo diiudicat. Ille enim Iudeorum ignitos et flammeos tumultus scientia sue maiestatis exstinxit; ut quod scelerati fecerant uelut ad solum hominem negandum, in humanam salutem et gloriam uerteretur.

uox Domini concutientis solitudinem; et commouebit  Dominus desertum Cades. Hic Spiritum pietatis demonstrat, qui fallaces cogitationes et inepta hominum uota concutiens, ad ueritatis studium correctos attrahit. Et bene errores eorum solitudinem uocauit, quoniam habitatorem non habet Deum; nec ipsi in prauitatibus suis diutius manere possunt, quando eas aut lamentabili morte deserunt, aut felici conuersione derelinquunt. Sequitur, et commouebit Dominus desertum Cades. Hoc adhuc ad Spiritum pertinet pietatis. Sed hunc locum narratio libri Numeri diligenter exponit , referens cum Isreliticus populus in Cades uenisset, nimiaque siti loci ariditate laboraret, Moysen iussu Domini percussa petra subito illis aquarum copiam contulisse, miroque modo facta  est terra irrigua, que arida siccitate iacebat squalida. Per hanc ergo similitudinem dicit peccatorum corda durissima in aquas sapientie posse dissolui, iterumque illud exemplum Cades in humanis cordibus esse faciendum. Sepe enim desertum ponitur, ubi et infideles populi conuenire noscuntur, sicut in Euangelio dicit: uox clamantis in deserto . Non enim Ioannes predicare poterat in deserto, ubi nullus audiret; sed desertum appellati sunt, qui adhuc necdum fidei dona perceperant.

uers. 8. uox Domini preparantis ceruos, et reuelabit condensa; et in templo eius omnes dicent gloriam. Septimum dicit Spiritum timoris Domini. Cerui enim sunt timidi quidem, sed uenenosa sorbentes. Et merito illis comparati sunt, qui et Diuinitatem timent,  et contraria queque deuorant; nec ab eis possunt decipi uel noceri, qui aduersum Ecclesiam Dei, fellita noscuntur altercatione resistere. Consignatus est, ut superius diximus, Spiritus septiformis, quem et supputatione facile colliges, et operatione cognosces. Sed hunc Spiritum sanctum unum atque eumdem debemus accipere, cuius has quas diximus, testante Isaia , septem constat esse uirtutes, id est spiritus sapientie, spiritus intellectus, spiritus consilii, spiritus uirtutis, spiritus scientie, spiritus pietatis, spiritus timoris Domini: distribuens unicuique prout uult. Nec moueat quod ubique uocem Spiritus sancti dicit esse sermonem; hoc enim uerbum uniuerse Trinitati constat aptatum. 95 Nam Patris legimus uocem, cum dicit: Hic est Filius meus  dilectus in quo mihi complacui . Item Filii dicentis: Saule, Saule, quid me persequeris ? Similiter et in Actibus apostolorum de Spiritu sancto legitur: Segregate mihi Paulum et Barnabam in opus ad quod uocaui eos . Sed hanc communionem uerborum sanctissimus Augustinus contra Arianos scribens  in uno libro utili adunatione collegit, ut equalitatem substantie, uel potentie indiuidue Trinitatis omnis prudens possit agnoscere, quando et ipsa uerba probat esse communia. Reuelauit etiam timor Domini condensa, quando ignoratione deposita, ad intelligentiam diuine legis deuoti populi conuenerunt. Pro qua re in Ecclesia eius omnes referunt gloriam, prout unusquisque prefati Spiritus septiformis  dona suscepit. Gloria enim, sicut dictum sepe meminimus, laus est facta celebratione multorum.

uers. 9. Dominus diluuium inhabitat, et sedebit Dominus Rex in eternum.

uers. 10. Dominus uirtutem populo suo dabit, et benedicet populum suum in pace. Decursis uirtutibus Spiritus septiformis, in tertio ordine ad Trinitatis complexionem mirabili dispositione peruenit. Dicendo enim in his duobus uersiculis tertio Dominus, ostendit sanctam Trinitatem diluuium, id est aquas baptismatis inhabitare; sicut in Euangelio dictum est: Euntes baptizate omnes gentes in nomine Patris, et Filii, et Spiritus sancti . Sed queramus cur hic diluuium pro sacris fontibus positum est?  Merito, quoniam illud quod factum est sub Ne, baptismatis sacri gerebat imaginem. Nam sicut istud purgat animas sordibus peccatorum, ita et illud diluuium mundi crimina probrosa deleuit. Merito ergo pro baptismate diluuium positum est, ad cuius similitudinem constat effectum. Nam quod tertio Dominus repetiit, sine distinctione personarum, licet intelligi primum dictum de Spiritu sancto, Dominus diluuium inhabitat. Sequitur, et sedebit Dominus Rex in eternum; hoc autem de Filio recte intelligimus. Dominus uirtutem populo suo dabit, de Patre competenter aduertimus. Populo suo, significat Christiano, quem de sacri baptismatis munere conquisiuit. Subiunxit etiam: Et benedicet populum suum in pace. Non dixit benedicent, sed benedicet, quia unus est Dominus Deus  noster. In pace, propter illud Euangelii: Pacem meam do uobis, pacem meam relinquo uobis . Una est enim pax et Patris, et Filii, et Spiritus sancti.



Conclusio psalmi.

Meminerimus quam ingenti tuba psalmus iste tonuerit, ut detrectatores Spiritus sancti non possint ignorantie excusatione defendi. Nam potentia ipsius septiformi distributione laudata est, ut nichil ibi inferius, nichil cognosceres esse diuisum; quia sancte Trinitatis unitas in fine declarata est. Desinat hereticorum insana perfidia uanas commouere calumnias: legant Didymum, legant beatum Ambrosium, ceterosque. Patres qui de hac re perfectissima disputatione dixerunt. Afferant indiuidue Trinitati gloriam  et honorem, nec faciant in equalitate distantiam, si perduci non eligunt ad ruinam.



EXPOSITIO IN PSALMUM XXIX.



Psalmus cantici in dedicatione domus Dauid.

Psalmi cantici cognita significatio est: nunc consideremus cur posita sit domus dedicationis. Domus significat dominici corporis templum; dedicatio uero resurrectionem eiusdem Domini nostri Iesu Christi. Tunc enim corpus eius in eternam gloriam potestatemque perductum est, sicut in Euangelio ipse dicit: Data est mihi omnis potestas in celo et in terra . Dedicare quippe dicimus, cum nouitas domus alicuius in usum celeberrimum deputatur. Domus autem Dauid propter semen eius est posita, unde Saluator noster carnis traxit originem. Ista domus est  que nunc apertis foribus labiorum leta decantat: Exaltabo te, Domine; que fabricata est nascendo, sed in sancta resurrectione cognoscitur esse dedicata.



Diuisio psalmi.

Rex noster Dominus Christus prima narratione post resurrectionem gloriosam Patri gratias agit, quia eum de mundi istius aduersitate liberauit, sanctis iubens laudem dicere Domino, quando uniuersa in eius potestate sunt posita. Secunda se dicit a sua constantia non mouendum, insuper addens preconia Diuinitatis a uiuis potius, non a mortuis esse soluenda. Tertia redit ad resurrectionem suam letus et  exsultans, quoniam carnis fragilitate deposita, in eterna maiestatis sue gloria perseuerat, more suo preteritum dicens, quod nouerat esse uenturum.



Expositio psalmi.

uers. 1. Exaltabo te, Domine, quoniam suscepisti me, nec delectasti inimicos meos super me. Dominus Christus Patri gratias agit per dispensationem, qua resurrexit a mortuis. Nam exaltabo dicit, latius innotescere facio, quod sancta uerbi incarnatione gloriosaque resurrectione completum est. Quanti enim ante hoc tempus Dominum spiritualiter cognoscere potuerunt, nisi eius aduentu ueritas promissa claruisset? Sed homo ideo exaltare ualuit nomen Altissimi, quoniam ab eodem constat assumptus. Nam quemadmodum  potuisset aut occulta Dei prodere, aut iudicia Dei futura narrare, nisi uirtute celesti, qua preualuit, sua Patrisque secreta reuelare? Sequitur nonnulla questio: Nec delectasti inimicos meos super me. Quomodo enim non sunt delectati inimici eius, quando eum colaphizantes dicebant: Prophetiza nobis, Christe, quis est qui te percussit ? et iterum stantes ante crucem dicebant: uah! qui destruit templum, et in triduo reedificat illud ? Quemadmodum etiam non sunt delectati, quando super uestimenta eius miserunt sortem? Sed hec fugitiua inanisque letitia in penitudinem illis tristitiamque conuersa est; dum eum post triduum uiderunt resurgere, quem sperauerunt 96 communem interitum reperisse. Delectasti uero posuit, pro delectare  fecisti. Que figura dicitur hypallage, quoties aut genus, aut uerbi declinatio commutatur. Super me autem dixit, postquam de hoc mundo transiuit; tunc enim et inimici tristes effecti sunt, et deuoti gaudio magno floruerunt.

uers. 2. Domine Deus meus, clamaui ad te, et sanasti me. Quemadmodum sanatus est, qui non legitur egrotasse? Sed occulte ille egrotabat, quando uniuersum hominem sua incarnatione suscepit, qui erat obnoxius et morbis et mortibus. Sed quia in illo sanati sumus, sanatum se ipse profitetur. Tunc enim saluatus est Dominus Christus, quando carnem fragilitatis nostre resurgendo in eterne uite gaudia collocauit; et omnes salui facti sunt, qui in ipso fideliter crediderunt.

 uers. 3. Domine, abstraxisti ab inferis animam meam; saluasti me a descendentibus in lacum. Quid dicimus de illis qui Dominum Christum animam habuisse non credunt? Ecce ipse toties clamat ad inferos se humana lege perductum, exindeque animam suam potestate sue diuinitatis abstractam. Et uide quia abstractam dicit; scilicet quoniam claustris inferni diruptis, ad celum usque perducta est. Descendentes uero in lacum sunt qui in seculi istius iniquitate uersantur. Et bene dixit, descendentibus, quasi in profundum euntibus, qui pressi pondere peccatorum, altissima profunditate deuorantur. Sed quomodo saluatus est, quem constat occisum? Saluatus est utique a talibus, id est ab eorum communione liberatus  est, cum resurrexit a mortuis, et mors ei ultra nocere non potuit.

uers. 4. Psallite Domino, sancti eius, et confitemini memorie sanctitatis eius. Post resurrectionem suam conuenienter precipit sanctis psallere, ut resurgente capite membra letarentur, maxime cum spes eorum tali dispensatione firmata sit: quoniam et ipsos constat in letitia resurgere, quos contigit eius predicationi credidisse. Memorie sanctitatis eius dixit, quia nostri memor esse dignatus est, qui in umbra mortis, quasi in densa peccatorum caligine uersabamur. Non enim nos illius memores fuimus, qui nos creauit; sed ille nostri potius, quos creauit; sicut ipse in Euangelio dicit: Non uos me elegistis, sed ego elegi uos . Et ideo confitenda et glorificanda  est memoria sanctitatis eius, que humanum genus in recordationem suam deducens, quod nos saluare potuisset effecit.

uers. 5. Quoniam ira in indignatione eius, et uita in uoluntate eius: ad uesperum demorabitur fletus, et ad matutinum letitia. Partibus suis intelligamus hunc uersum, in quo malorum retributionem, iustorum premia, passionis eius tristitiam, resurrectionis leta commemorat; eoque fit, ut cum fuerint distincta, nesciant confusionis iniuriam. Sed cum ira nostra, sicut legitur, mortem operetur, in primo commate per tropologiam hoc de Domino dicitur, quia reuera indignatio illius mors est utique peccatoris. Dignatio enim est, quando nos clementer suscipit; indignatio cum nos iratus abiicit; non quia ille irascitur, sed de eius  auersione mors euenit, que de ira humana procedit. Sequitur, et uita in uoluntate eius. Nihil potest dici prestantius. Nam sicut in indignatione mors, ita in uoluntate eius uita esse dignoscitur; que tamen non in meritis nostris, sed in ipsius uoluntate consistit. Hoc argumentum in topicis dicitur ex contrario. Adiecit, ad uesperum demorabitur fletus. uesperum dicimus, cum peracto die sol occidit, et noctis tenebre consequuntur; quod accidisse constat Ecclesie, quando Christus Dominus noster est peremptus. Tunc enim uere demoratus est fletus, dum per triduum fidelium turba congemuit, et mundi ipsius natura concussa est, ut et ipse orbis cum humano genere Domini lugere uideretur exitium. Matutinum uero dicimus, quando discedentibus tenebris crepusculum ceperit  elucere. Quo tempore resurrectio Domini, Euangelio teste, uulgata est: de qua parte beatis creuisse constat sine dubitatione letitiam. Sic in uno uersu tantarum rerum ingens explicata perfectio est.

uers. 6. Ego autem dixi in mea abundantia: Non mouebor in eternum. Postquam de resurrectione sua gratias egit, et sanctis psalmodiam salutariter imperauit, secunda narratione redit ad passionis sue gloriosissimam causam; et que illo tempore secum cogitauerit, pius doctor edicit. Nunc uideamus que sit ista abundantia, per quam se nullatenus mouendum esse profitetur. Abundantia erat Filio semper uirginis Marie, quod uerbum caro factum est, et habitauit in nobis . Quid enim illa gratia copiosius,  que habere meruit plenitudinem Deitatis? Sicut dicit Apostolus: In quo habitauit omnis plenitudo Diuinitatis corporaliter , id est uerissime, substantialiter atque perfecte. Iure ergo dicebat, in eternum se moueri non posse, cui sua maiestas confidentie dona prestabat.

uers. 7. Domine, in uoluntate tua prestitisti decori meo uirtutem: auertisti faciem tuam a me, et factus sum conturbatus. In hoc uersu euidenter exponit, unde illa fuerit abundantia, que non potuit commoueri. uirtutem quippe se de humana natura habuisse non dicit, sed desuper sibi asserit contributam. Nam decorem ipsius probat illud exemplum: Speciosus forma pre filiis hominum . Sed ista immaculata et sole clarior humanitatis pulchritudo,  copulata uerbo uirtutem accepit, qua miracula magna faciebat, sicut in Euangelio ipse testatur dicens: Sicut Pater habet uitam in semetipso, sic dedit et Filio habere uitam in semetipso . Sequitur probatio sententie superioris: Auertisti faciem tuam a me, et factus sum conturbatus. Ac si diceret: Tu mihi dedisti secundum carnem que habeo, ut te auerso fuerim conturbatus. Hec autem dicens perniciosas hominum elationes intercipit. Nam quemadmodum peccator de se audeat presumere, cum immaculata sanctitas uirtutem sibi ac decorem a Domino prestitum fuisse fateatur? Hoc argumentum in topicis dicitur a consequentibus. Nam cum auertit faciem suam Diuinitas, consequens erat ut carnis turbaretur infirmitas.

 uers. 8. Ad te, Domine, clamabo, et ad Deum meum deprecabor. Quod modo dicit, Domine, modo Deum, una sententia est. Nam hoc est ad Dominum clamare, quod Deum fuisse deprecatum?

uers. 9. Que utilitas in sanguine meo, dum descendo in corruptionem.

uers. 10. Nunquid confitebitur tibi puluis, aut 97 annuntiabit ueritatem tuam? Immaculata uerbi incarnatio ceptis precibus perseuerat. Ab ipsa enim parte dicitur: si descendero in corruptionem, id est ad putrefactionem, cui lege generali cuncta caro subiecta est; qualis erit spes fidelium, qui me sub triduana celeritate resurgere crediderunt? Petit ergo non ut non moriatur, sed ne caro ipsius corruptione resoluta nullum signum promisse maiestatis ostendat, propter  illud quod alibi dicit: Non dabis sanctum tuum uidere corruptionem ; et incipiat non esse utilitas mundi in salutifero sanguine dominice passionis. Confessio uero hic laudem significat, quam utique offerre non possunt qui in puluerem communi morte soluuntur. Sequitur, aut annuntiabit ueritatem tuam? Illam uidelicet quam post resurrectionem discipulis dixit: Ite, predicate hoc Euangelium omni creature: et qui crediderit, et baptizatus fuerit, saluus erit; qui autem non crediderit condemnabitur .

uers. 11. Audiuit Dominus et misertus est mei; Dominus factus est adiutor meus. uenit ad tertiam narrationem, in qua iam de sua resurrectione gaudens,  eterne beatitudinis gratificatione mulcetur. Sed quamadmodum factus sit adiutor, ipse consequenter exponit; et ideo nostra uerba non debent adiici, ut cursus ipse dictorum propria magis expositione declaretur. Hoc schema dicitur epexegesis, Latine explanatio, ubi priora dicta uerbis subsequentibus exponuntur.

uers. 12. Conuertisti planctum meum in gaudium mihi: conscidisti saccum meum, et precinxisti me letitia. Planctus ad mortem attinet, gaudium ad resurrectionem; quod iam utrumque constat impletum. Saccus uero est textrina grossissima atque aspera, in humanos usos laboresque deputata, qui carni humane congruenter aptatur. Conscissus est ergo saccus, id est corpus ipsius, cum pro nobis ipse mori dignatus  est. Ante eius quippe exitium, mors nos tortuosis ligaminibus ambiebat, et uelut aliquod frumentum insolubili carcere tenebat inclusos. Sed ut intelligas saccum pro tristitia mortis fuisse positum, contra hunc dicit de resurrectione: Precinxisti me letitia. Perpende uerbum precinxisti; cingulum significat quod ad iudicis pertinet dignitatem. Nam cincta potestas in ipso uocabulo noscitur constituta. Sic enim cinctum dicimus iudicem, quando eius fasces honoresque declaramus. Et uide quia non dixit cinxisti, sed precinxisti, id est, supra omnes potestates et uirtutes eleuasti, propter illud Apostoli: Et dedit ei nomen quod est super omne nomen .

uers. 13. Ut cantet tibi gloria mea, et non compungar: Domine Deus meus, in eternum confitebor tibi.  De superioribus pendet iste uersiculus. Ideo enim precinctum se dixit esse letitia, ut humanitas cantaret Deitati, que est eius gloria. Cantare autem diximus, ad mentis letitiam proprie pertinere. Gloria uero Christi, Patris maiestas est, a quo audiuit: Hic est Filius meus dilectus, in quo mihi bene complacui . Et quia semel pro mundi salute compunctus, id est crucifixus est, nulli se ulterius subiacere memorat passioni; quippe qui carnis fragilitate deposita, in maiestatis sue gloria perseuerat, sicut dicit Apostolus: Christus resurgens a mortuis, iam non moritur, mors ei ultra non dominabitur . Sed ne predictam cantilenam putares existere temporalem, in eternum se confiteri dicit. Confitebor autem hic accipiendum est a parte membrorum,  quasi confabor, id est, cum sanctis eterna te uoce laudabo. Quod absolute creditur esse uenturum, cum illa ciuitas Ierusalem fuerit dedicata, quando iustis omnibus indeficiens promittitur psalmodia. Sic enim frequenter promittit se facere Christus, quod facturus est populus utique Christianus, sicut est et illud: Confitebor tibi, Domine, in ecclesia magna; in populo graui laudabo te .



Conclusio psalmi.

Paruus quidem psalmus, sed celestis doctrine ubertate repletus est: habens in uersibus gratiam breuitatis, et in sensibus extensas omnino latitudines. Hic enim sancte resurrectionis gratia dicitur, hic  passio Domini gloriosa memoratur; ut nulla tribulatio passionis terreat, quos resurrectionis spes magna letificat. Et intuere propter gratiam nouitatis hic ordinem fuisse conuersum, ut inciperet a resurrectione, quam post passionem Domini constat euenisse.



EXPOSITIO IN PSALMUM XXX.



In finem psalmus Dauid.

uerba que titulus continet, ad Dominum Christum frequenter diximus esse referenda, cui totus psalmus aptandus est, quando eius passionem resurrectionemque decantat. Loqui enim ex nostra humilitate dignatus est, qui etiam sustinuit humani corporis passionem: per sua nos eloquia bonus Magister erudiens,  ut et nos imitantes rerum celestium disciplinam, humiles ac deuoti nostri capitis dicta sequeremur. Intuendum est uero psalmum hunc quartum esse eorum qui de passione et resurrectione dominica breuiter faciunt mentionem.



Diuisio psalmi.

Per uniuersum psalmum uerba sunt Domini Saluatoris. Primo ingressu precatur Patrem ut de malis imminentibus liberetur, ac deinde exauditum se indubitanter exsultat. Secundo redit ad passionem suam, actumque rei per allusiones uarias mirabili narratione describit. Tertio generaliter agit gratias pro se et populo fideli, quoniam uniuersali Ecclesie misericordie sue dona largitus est: commonens etiam sanctos ut in caritate Domini perseuerent,  qui et bonorum premia, et malorum retributiones superius audierunt.



Expositio psalmi.

uers. 1. In te, Domine, speraui, non confundar in eternum; in tua iustitia libera me, et eripe me. Perscrutandum est quemadmodum frequenter similia dicta suaui uarietate repetantur. Orat Christus Patrem ex natura humanitatis assumpte, ne de sua spe deiectus, humane insultationis patiatur opprobria: addens, in eternum, 98 ubi eius contemplatio fixa et incommutabilis permanebat. In tua iustitia, id est qua consueuisti subuenire rogantibus, qui firmissime de tua maiestate confidunt. Libera, ad pericula huius mundi pertinet amouenda; eripe, ad celeritatem  respicit auxilii: ne illa resurrectio mundo saluberrima tardaretur. Eripe autem constat a rapiendo compositum. Quapropter merito implorauit iustitiam Domini, qui se nouerat per iniquos passurum. O uere miranda et diuina commutatio! Accepit necem, reddidit salutem; pertulit iniurias, tribuit honores; dolorem sumpsit, contulit sospitatem; et solus et summe pius, qui dulcia prestitit, cum amara susceperit.

uers. 2. Inclina ad me aurem tuam, accelera ut eripias me: esto mihi in Deum protectorem. Inclina, dixit, aurem tuam, propter membrorum suorum humilitatem; ut quoniam per naturam suam humana conditio ad Diuinitatem non poterat attingere, ad eam Diuinitas inclinata descenderet, quod omnipotentis  uerbi incarnatione prouenit. Unde merito petebatur quod adhuc minime probabatur effectum. Sequitur, accelera ut eripias me, id est festina resurrectionem dare celerrimam, non illam morosam quam generalitas adhuc noscitur sustinere. Hec autem frequentia petitionis docet nos ab oratione non debere suspendi, etiam cum nobis credimus aliqua posse concedi. Petit quoque ut ab huius seculi importunis insidiis diuina uirtute protegatur, ne pateat inimicis derelicta simplicitas; sicut scriptum est in Isaia propheta: Sicut agnus coram tondente se sine uoce, sic non aperuit os suum .

uers. 3. Et in domum refugii, ut saluum me facias. Domus est refugii gloriosa resurrectio, postquam iam nulla imbecillitate concutitur, sed incorruptibili maiestate  perfruitur. Nam tunc saluus fuit, cum mors ei ultra preualere non potuit. Ita quod timet, ex nobis; quod confidit, proprie Diuinitatis est. Domum quoque refugii ad Ecclesiam catholicam dicunt aliqui pertinere, ubi a parte membrorum petit se saluum fieri, quoniam in ipsa reuera omnis Christianus saluus efficitur; sicut in arca Ne crescente diluuio soli salui facti sunt qui feliciter intrare meruerunt.

uers. 4. Quoniam firmamentum meum et refugium meum es tu; et propter nomen tuum dux mihi eris, et enutries me. Firmamentum pertinet ad toleranda que passus est, refugium ad finem malorum, quando istius seculi iniquitates gloriose mortis fine superauit. Sequitur: Et propter nomen tuum dux mihi eris. Propter nomen suum Dominus dux erat humanitati,  quoniam illud latius per uniuersas gentes fecit agnosci, saluberrima predicatione uulgata. Siue hoc a membris accipiendum, sicut supra iam dictum est. Dux enim noster ueraciter dicitur, quando illum sequimur, et predicationis eius uestigia non uitamus. Addidit etiam, enutritum se, quousque ad perfectionem catholica Ecclesia ipsius munere perueniret.

uers. 5. Educes me de laqueo isto, quem occultauerunt mihi, quoniam tu es protector meus, Domine. Occultatus est quidem ab inimicis laqueus, sed non qui Christo esset occultus, nec in mortem deceptus incidit, sed sciens eam pro nostra liberatione suscepit. Ergo laqueum occultauerunt Iudei Christo, quia tantum hominem credentes, occultis eum perdere machinabantur insidiis. Unde se dicit educendum, id  est resurrectionis beneficio ad superna uelociter eleuandum. Sed omnia consilia Iudeorum dicit esse frustranda, quia, Domino protegente nulla potest aduersitas preualere.

uers. 6. In manus tuas commendo spiritum meum: redemisti me, Domine, Deus ueritatis. Consideremus cur hic sermones ipsi sint positi, quos Euangelii textus eloquitur. Nam et ibi sic ait: In manus tuas commendo spiritum meum; et inclinato capite reddidit spiritum ; scilicet ut et hic cognosceres fuisse locutum, qui post tot secula, eadem erat in cruce positus uerba dicturus. In manus tuas, in ueritate tua, qua benigna et iusta semper operaris. Commendat itaque Patri inestimabilem thesaurum,  animam uidelicet illam que uoluntates ipsius pura intentione faciebat. Dignum ergo fuit ut tanto susceptori talis commendaretur spiritus. Redemptum se deinde esse testificatur. Sed uideamus quo pretio? Illo scilicet quo Apostolus dicit: Semetipsum exinaniuit formam serui accipiens . uides quam magnum pretium fuit, ut maiestatem suam usque ad carnem hominis inclinaret, seque exinaniuit, ut celestibus humana compleret. Sed ut istum Dominum euidenter aduerteres, addidit quis esset, id est, Deus ueritatis. Illorum enim specialiter Deus est qui ueritatem diligunt, nec in aliqua falsitate miscentur.

uers. 7. Odisti omnes obseruantes uanitatem superuacue: ego autem in Domino sperabo. Illa redduntur  semper odiosa, que probantur esse contraria. Iuste ergo ueritas oderat uanitatem, quia uanitas in falsitate uersatur. Cui rei ipse tribuit expositionem dicens, superuacue; que non solum uacua, sed etiam superuacua dicta est; merito, quando fructuosam intelligentiam tollens, alienat a Domino. Et quando prius dixit Dominum odisse uanitatem, id est, seculi istius desideria transitura, nunc se dicit amare uerissima. Que sunt ista uerissima? Sperabo in Domino: ubi nichil uanum, nichil superuacuum est, sed totum fixum atque integrum perseuerat. uerum istam rem que causa consequitur?

uers. 8. Exsultabo et letabor in tua misericordia, quia respexisti humilitatem meam. In hoc et superiori uersu, iterum categoricus syllogismus enascitur,  cuius definitionem partesque in primo psalmo iam diximus, qui etiam hoc loco simul ratione colligitur, id est, ego in Domino speraui. Omnis sperans in Domino exsultabit, et letabitur in misericordia eius. Ego igitur exsultabo, et letabor in misericordia eius. Pulchrum plane dicendi genus in breuitate complecti, quod nulla possit aduersitate dirumpi. Nunc psalmi uerba tractemus. Exsultare est cum magna animi alacritate gaudere; letari est temperata mentis affectione mulceri. Sed consideremus quoties commonemur in humanis uiribus minime confidendum. Nam quemadmodum, ut supra dictum est, quisquam de se debeat presumere, unde sancta incarnatio legitur abstinere? Quapropter exsecranda est Pelagiane prauitatis intentio, dum illa tentat presumere que cognoscere  debuit Spiritum sanctum toties ante damnasse. Intendamus etiam qui dicit humilitatem 99 suam fuisse respectam; ille uidelicet qui celum terramque et creauit et continet, cui potestates superne seruiunt. Sed ideo erat in Altissimo humilitas, quia illi et humanitas ueraciter adherebat ab ipsa conceptione perfecta.

uers. 9. Saluam fecisti de necessitatibus animam meam, nec conclusisti me in manus inimici. Necessitas dicitur ab eo quod in nece sit posita, id est in mortis angustiis constituta. Nam quando peccatorum laqueis innodamur, nec ab eis possumus nostra uirtute solui, necessitas appellatur. Ergo tunc de necessitatibus liberata est anima Domini Saluatoris, cum a peccatis  reddita est modis omnibus aliena. Sequitur, nec conclusisti me in manus inimici. Ipsa erat necessitas quam superius dixit, si potestati diabolice delictis traderetur obnoxius. Conclusi sunt enim quasi carcere penali, qui illius seuissimi manibus ambiuntur. Nec conclusisti ergo dicit, quia liber effectus est a potestate diaboli, sicut ipse in Euangelio ait: Ecce ueniet princeps mundi huius, et in me non inueniet quidquam .

uers. 10. Statuisti in loco spatioso pedes meos: miserere mei, Domine, quoniam tribulor. Post liberationis sue decursam exsultationem, ad secundum uenit ingressum: ubi de passione sua multa dicturus est, ut eam frequenti memoria piissimus commoneret, quam pro omnium salute suscepit. Statuisti, dicit,  hoc est firmasti; quia lapsum sustinere non poterat, qui mundi uitia non habebat. In loco spatioso, id est libero et a potestate diaboli semper excepto. Ipse enim liber locus est quem hostis ille non insidet; ipse spatiosus quem ille non occupat. Et intende quia non dixit in uia, sed in loco spatioso, id est in patria uirtutum, in regione beatorum; uia enim legitur angusta iustorum. Pedes autem suos dicit uirtutes morales, per quas hunc mundum fixis gressibus ambulauit, quos diaboli aduersitas impedire non potuit. Sed quamuis mundum inculpabiliter ambularet, necessarium fuit ut eius infirmitatibus diuina gratia subueniret, ne imbecilla caro a celestis propositi integritate discederet. Ideo sequitur, miserere mei, Domine, quoniam tribulor. Lege enim humani corporis  tribulationi sue postulat subueniri, sicut et in Euangelio dicit: Tristis est anima mea usque ad mortem , et his similia. Siue pedes suos apostolos dicit, qui in loco spatioso, id est per uniuersalem Ecclesiam certissima stabilitate fidei constiterunt.

uers. 11. Conturbatus est in ira oculus meus, anima mea et uenter meus. Per hos quatuor uersus figura diatyposis est, que Latine expressio dicitur: ubi rebus personisue subiectis, et forme ipse et habitus exprimuntur. Incipit enim describere qualis fuerit periculi magnitudo. Ac si diceret: Confusus est animus meus, cum me insequentium furor appeteret. Iram siquidem posuit inimicorum indignationem.  Oculus autem intellectum significat, quem semper conturbamus atque confundimus, quando imminentia pericula formidamus. uenter uero noster aluus est, in quo edulia deglutita recondimus, qui apte memorie comparatur, quia sicut ille transmissas escas recipit, sic et memorie sinus notitias rerum competenter assumit. Conturbatum ergo dicit uentrem, id est memoriam suam, ubi habebat reposita que illi Dominus de sua clarificatione promiserat. Sed cum uideret caro sibi imminere pericula, consequens fuit eam trepidatione turbari. Et nota quia se conturbatum frequenter dicit, desperasse nusquam. Quod ideo ab ipso dictum est, ut nobis hanc imitandi formulam Magister celestis ostenderet. Nam conturbatio  humanitatem familiariter petit, diuine autem sanctitati desperatio prouenire non potest.

uers. 12. Quoniam defecit in dolore uita mea, et anni mei in gemitibus. Hinc est illa conturbatio carnisque metus, quia in doloribus uita defecerat. uerbum autem ipsum defecit longas et grauissimas significat passiones. Deficere enim est paulatim minus facere, et ad finem perdendo aliquas ualetudinis minutias peruenire; quod uite humane accidere posse manifestum est, que ad terminum mortis usque perducitur. Superiora uero declarans subiungit: Et anni mei in gemitibus, quod multitudinem significat utique dierum. Considera quod dixit, in gemitibus, quia non fuit leuis dolor ubi continuus gemitus insonabat. Siue hoc magis ad martyrum pertinet passiones, qui in capite merito intelliguntur, quoniam ipsi membra  sunt Christi. Et considera quia non in uocibus, sed in gemitibus posuit, ut Deo fieret amplius notum quod hominibus uidebatur occultum.

uers. 13. Infirmata est in paupertate uirtus mea, et ossa mea conturbata sunt. uirtus animi infirmatur in paupertate, quoniam omnibus bonis indiget humana fragilitas. Quid enim illa pauperius que nichil idoneum de se habere cognoscitur? Ossa uero fortitudo est qua compago corporis sustinetur. Quod utrumque pulchre positum est ad exprimendam imbecillitatem humane substantie: quia neque in animi robore, neque in carnis spe ulla debet esse presumptio, sicut propheta dicit: Maledictus qui confidit in homine, et ponit spem carnem brachii sui, et a Domino recedit cor  eius .

uers. 14. Super omnes inimicos meos factus sum opprobrium, et uicinis meis nimium, et timor notis meis. Non uacat quod super omnes, et non inter omnes ait. Super omnes inimicos meos, per modum exaggeratiuum dicitur, quoniam dum essent illi uere opprobrium, Christus Dominus innocens atque immaculatus inter eos habebatur opprobrium, qui se nefario scelere polluebant. Sequitur, factus sum opprobrium: non quia ego uere opprobrium fui, sed quoniam ab illis putabar esse quod non eram, qui decepti uanis persuasionibus errauerunt. Contra probum dicimus probrum, id est inhonestum atque indecorum. Opprobrium autem significat ualde abominabile facinus, quod Domino Saluatori inter iniquos Iudeos euenisse manifestum est, cum dicerent: Hic homo a Deo non  est, qui sabbatum non custodit ; et alibi: Samaritanus es, et demonium habes . uicinos autem illos dicit qui ei uicinitate fidei propinquabant, qui adhuc non crediderant, sed credere disponebant; sed uidentes eum in cruce pependisse, a credulitatis uicinitate remoti sunt, dum pati uidebant quem adorandum esse putauerunt. Ignari cum fideliter predicta necessario cernerent consecuta, tunc magis a firma credulitate suspensi sunt. Et nota quod prius dixit inimicos, deinde uicinos, nunc accedendo peruenit ad notos. Notos autem 100 apostolos significat, qui passione ipsius omnino turbati sunt; de quibus scriptum est: Percutiam pastorem,  et dispergentur oues gregis . Sic figura diatyposis per hos quatuor uersus, sicut diximus, decenter impleta est.

uers. 15. Qui uidebant me foras fugiebant a me: excidi tanquam mortuus a corde. Et in isto alioque uersu qui sequitur, figura est metriasmos, que Latine dicitur mediocritas, quoties rem magnam mediocri relatione proferimus. Dicit enim: Qui uidebant me foras fugiebant a me: scilicet qui minus Scripturis credentes, Dominum uiderunt in cruce positum, foras a deitate ipsius exierunt, sperantes spem suam morte ipsius fuisse finitam. Siue hereticos significat, qui audientes in Ecclesia Scripturas diuinas, uidentesque magnalia, foras exeunt ad iniquas predicationes, fugientes ueritatem, in qua minime perseuerare patiuntur. Bene autem sequitur, excidi tanquam mortuus  a corde. Non enim a fidelibus mortuus dicitur, cuius deitas impassibilis ueraciter estimatur. Excidi a corde, id est a mente infidelium [mss. A., F. et B., fidelium], quod solet illis contingere qui defunctos homines obruendo, cum corpore simul eorum memoriam recordationemque sepeliunt.

uers. 16. Factus sum sicut uas perditum, quoniam audiui uituperationem multorum circumhabitantium. uas perditum est quod fractum et ad nullos usus necessarium semper abiicitur: ita et iehsu mortuus quasi fractum uas abiiciendus putabatur a perfidis. Quid enim dici poterat mediocrius quam ut illa maiestas omnipotens testis fragilibus equaretur? Sed hec sic a dementibus putata perpende. Ceterum in  illo semper fuit omnipotentia singularis et diuina plenitudo mirabilis, sicut Apostolus dicit: In quo habitat omnis plenitudo diuinitatis corporaliter , id est substantialiter et manifeste. Diuinitas enim esse non potest corporalis. Sequitur, quoniam audiui uituperationem multorum circumhabitantium; significat perfidos Iudeos, qui synagogam circumhabitant, non inhabitant. Circum enim a circuitu, peccatores uult intelligi, de quibus in alio loco ait: In circuitu impii ambulant . Merito ergo tales circumhabitantes dicuntur, qui legem Dei non spiritualiter, sed carnaliter aduertere maluerunt. Sic per hec uerba lucentia, tenebrosa facinora Iudaici populi subtiliter indicantur.

uers. 17. In eo dum congregarentur omnes simul  aduersum me, ut acciperent animam meam consiliati sunt: ego autem in te speraui, Domine. Reddamus ordinem uerborum, ut planius intelligantur sibi dicta coherentia. Dum simul omnes congregarentur aduersum me, in eo consiliati sunt, ut acciperent animam meam. In eo consiliatam dicit partem maximam Iudeorum, ut Dominum neci traderent, quando omne scelus grauius est quod consilio geritur plurimorum. Nam dicendo, omnes simul, non uult paucos intelligi, ut sceleratam turbam illam ultio debita subsequatur. Ut acciperent animam meam, significat ut adimerent, siue tollerent. Mirabilis et sanctissimus ordo dicendi. Cum inimici circumhabitarent synagogam, et spem suam haberent in uiribus suis, se dicit sperasse de  Domino, sciens quia potestas eorum nulla erat, et insidiis talibus semetipsos magis interficere conabantur.

uers. 18. Dixi, tu es Deus meus; in manibus tuis tempora mea. Dominus Christus dicit: Tu es Deus meus, sed a parte scilicet humanitatis assumpte, que, sicut ait inferius, et tempori subiacebat et morti. Non enim, quemadmodum inimici putabant, eorum persecutione uitam suam finiendam esse commemorat, sed in potestate ponit Domini tempora uite sue. Ipso enim creante existimus, ipso disponente uegetamur, eodem etiam iubente transimus. Unde necesse erat ut spem fixam haberet in Domino, qui uitam mortemque suam in eius esse potestate noscebat.

 uers. 19. Libera me, et eripe me de manu inimicorum meorum, et a persequentibus me; illumina faciem tuam super seruum tuum. Ipsum rogat qui potest aduersantium uitam confringere, hominumque corda pro sua mirabili dispensatione conuertere. Prius enim dixit, inimicorum, id est Iudeorum; subiungit, et a persequentibus me, hoc est paganis, uel a diuersis hereticis, qui Ecclesiam Dei fraudulentis machinationibus insequuntur. Sequitur, illumina faciem tuam super seruum tuum, id est fac uidere, quia super me dignaris intendere; ut sicut de moriente desperant, ita de resurgente confidant. Nec offendaris quod audis a Domino dici seruum tuum. Omnia siquidem uerba talia humanitati sunt specialiter applicanda, sicut in alio loco dicit: Ego seruus tuus et  filius ancille tue . Ubi sunt qui duas naturas dicere nolunt in Domino Saluatore? Nam quemadmodum aliter sibi conuenire potest ista diuersitas, ut in una eademque persona et Dominum intelligas celi, et obnoxium passioni?

uers. 20. Saluum me fac in tua misericordia: Domine, non confundar, quoniam inuocaui te. Dicendo, In tua misericordia saluum me fac, negat meritum suum. Ad instruendos enim nos semper eadem repetit, nec de amabili confessione satiatur, quia fastidium non habet dulcedo ueritatis. Subiungit etiam, Domine, non confundar, quoniam inuocaui te. Mirabilis ac perfecta predicatio, que habet et humilis supplicationem, et credentis inuiolabilem firmitatem. Rogat ergo ne pretermissus confundatur. Sed quomodo se  credit audiri? Quoniam inuocaui te. Dominum siquidem fideliter inuocare, mereri est, non iniuria; quando nullatenus potest decipi, qui ab ipso se presumit audiri.

uers. 21. Erubescant impii, et deducantur in infernum; muta efficiantur labia dolosa. Superiore uersu dixit: Non confundar, quoniam inuocaui te: hic optat conuersa uice, ut illi potius erubescant qui inuocant idola, et ceteri qui se simili impietate commaculant. Ipsos enim conuenit crubescere, quos habet eterna pena torquere. Nam cum hic non credunt promissum iudicium Dei, dolosa labia blasphema et garrula sunt. Quando autem manifestationem resurrectionis agnouerint, seque respexerint in graui pericula constitutos,  uelociter obmutescunt; nec iam in procacia dicta prosiliunt, que nimio terrore clauduntur.

uers. 22. Que loquuntur aduersus iustum iniquitatem, in superbia et in contemptu. Illa labia exponit dolosa, que superius obmutescere dignoscentie uirtute predixit, que in hoc seculo loquuntur aduersus iustum, id est Christum. Dignum nomen aptumque uocabulum, qui merito iustus 101 dicitur, quia uia, ueritas et uita  comprobatur. Sed contra tale tantumque nomen pulchre ponit iniquitatem. Nam sicut lux obscuritati contraria est, sic iustitie iniquitas uidetur aduersa. Loquitur enim falsitas contra ueritatem, quando Iudei Messiam proclamant adhuc esse uenturum; quando Ariani creaturam dicunt Dominum Creatorem; quando pagani Saturnum,  Iouem, uenerem, ceteraque portenta stulte nomina profitentur celestia. Addidit, in superbia et contemptu, scilicet quoniam disputant superbi de humilitate Christi, cum dicunt Dominum celorum carnis assumere non potuisse substantiam. Contemptores autem despiciunt immortalis credere Domini passionem. Nam cum audiunt flagellis cesum, alapis uerberatum, traditum manibus impiorum, statim in blasphema uerba prosiliunt, nequaquam intelligentes salutare consilium; non quia minus potuit Altissimus in pomposis honoribus huius seculi gloriosissimus apparere, sed declinare decuit, per que humanum genus suum nequiter contempsit auctorem.

uers. 23. Quam magna multitudo dulcedinis tue, Domine, quam abscondisti timentibus te! Ad tertium  uenit ingressum, ubi diuersis modis enumerat quanta beneficia Dominus se timentibus largiatur: commonens ut omnes sancti diligant Dominum, quoniam esse constat et nostrum iudicem, et in futuro beneficiorum omnium largitorem. Sed consideremus huius uersus uerba quid habeant. Multitudo dulcedinis est, quia multis premiis Domini suauitas indicatur. Dulcis est cum corrigit, dulcis dum parcit, dulcis cum credentibus eterna premia compromittit. Sed intellige quod eis tantum dulcis est qui de eius sapore gustauerint. Ceterum dulcedo ad eos non potest peruenire qui gustum eius minime contingere meruerunt, sicut et alius psalmus dicit: Gustate et uidete quoniam suauis est Dominus . Sequitur, quam abscondisti timentibus te. Non quia sanctis  ideo abscondita est ut eam minime consequerentur, sed quia in futuro iudicio promittitur manifesta, que hic sentitur abscondita. Recte autem intelligimus absconditam, ut eam desideria humana plus appetant: quia solet fastidiri omne quod subiacet; et uile plerumque creditur, quod sine aliqua difficultate prestatur. Sed hoc quod ait, abscondisti, homonymon est; significat etiam et negata; ut est illud: Gratias tibi ago, Pater Domine celi et terre, quia abscondisti hec a sapientibus et prudentibus, et reuelasti ea paruulis .

uers. 24. Et perfecisti sperantibus in te, in conspectu filiorum hominum. Dulcedinem illam quam absconderat timentibus se, perficit illam in eis qui constanti  animo eam desideranter exquirunt. Hoc est enim uere sperare, si nos contingat aliquid firma mentis integritate presumere. Adiecit etiam, in conspectu filiorum hominum, id est in illa resurrectione generali, quando sanctis suis premia promissa restituet, et faciet cognoscere uniuersas gentes, suos certissimos fuisse sermones.

uers. 25. Abscondes eos in abscondito [ed., abdito] uultus tui a conturbatione hominum.

uers. 26. Proteges eos in tabernaculo tuo, a contradictione linguarum.

uers. 27. Benedictus Dominus, quoniam mirificauit misericordiam suam in ciuitate circumstantie. uenit ad enumerationes beneficiorum que sanctis suis Dominus copiosa miseratione largitur. Quod schema  nobilissimum dicitur synatresmos, Latine congregatio, ubi in unum, aut multa crimina, aut multa beneficia colliguntur. Quod inter uiolentissimas figuras accipitur, quia congregatio rerum cause prestat augmentum. In expositione quippe dominice dulcedinis perseuerans, primo dicit: Abscondes eos in abscondito uultus tui a conturbatione hominum; secundo, Proteges eos in tabernaculo tuo a contradictione linguarum; tertio, plenitudinem beneficii ipsius euidenti laude compleuit, dicens: Benedictus Dominus, quoniam mirificauit misericordiam suam in ciuitate circumstantie. Nunc ad exponenda uerba ueniamus. In abscondito uultus Domini dicit, id est in alia resurrectione, quando omnes iusti contemplationis eius premia consequentur; sicut legitur: Beati mundo  corde, quoniam ipsi Deum uidebunt . A conturbatione hominum, malorum scilicet, dicit etiam fidelissimos occulendos, quando iam in eterna beatitudine locabuntur, ubi purissimam ueritatem nemo fecilenta uoluntate conturbat, sed bonitas rerum in suis splendoribus perseuerat. Et quam pulchre regalem conspectum esse dicit in abdito, reuera, quia contemplationem eius, qua iusti perfruentur, impii non uidebunt. Homines enim hic omnes persecutores et schismatici significantur, qui hic consueuerunt terrere populum Christianum. Sed cum illuc peruentum fuerit, supra Dei famulos sceleratorum conturbationes, locum dicit ulterius non habere, quippe quos a se constat esse diuidendos. Illi enim mittuntur in eternam penam, iusti uocantur ad requiem sempiternam.  Sed ne tantum futuri premii promissio fragilia corda turbaret, secundo capite dicit eos esse protegendos. Nam per tabernaculum sepe diximus Ecclesiam catholicam significari, que in isto mundo certamina sustinens, expeditionalis habitaculi nomine uocitatur. Superius enim dixit, abscondes; hic proteges. Ibi enim abscondentur, ubi ab impiis non uidentur; hic uero proteguntur, ubi malorum improbitas minime nocere permittitur, quando illese anime iustorum sub qualibet corporis afflictione seruantur. Tertio letatur homo celestis, qui et Mediator est Dominus Christus gaudio spirituali; quia incarnatione uerbi mundo salutaria dona prouenerunt. Ciuitatem circumstantie, Ierusalem localem debemus aduertere,  que in medio gentium constituta, quasi templum fidei probabatur existere. Ab hac enim circumiecte nationes Christiani dogmatis regulas suscipere meruerunt; et uelut purissimo fonte patefacto, celestis uite sunt muneribus irrigate. In hac ergo ciuitate mirificauit Dominus misericordiam suam, quando ibi et docere, ibi miracula facere, ibi et pati pro hominum salute dignatus est. Ibi quoque gloriam sue resurrectionis ostendit, ut merito dictum sit quia in Ierusalem potentiam suam miram fecit, ubi declarare tam ingentia sacramenta delegit.

uers. 28. Ego autem dixi in pauore meo, proiectus sum a uultu oculorum tuorum. Patri dicit Filius a forma serui, speraui: quia me gratia tua desereret, cum passionis tristitia preualeret, in pauore utique  mortis. A uultu oculorum tuorum, id est 102 a conspectu misericordie tue. Et pulchre uultum dedit oculis, quia ipsi quam maxime significant uoluntates animorum. uultus enim dicitur ab eo quod cordis uelle per sua signa demonstret. Sic oculi Diuinitatis, cum respiciunt, suam gratiam pollicentur.

uers. 29. Ideo exaudisti uocem orationis mee, dum clamarem ad te. A Domino ideo se dicit exauditum, quia humiliter, non desperanter more humanitatis dicebat esse contemptum: cui non poterat tardari gratia, de quo uox paterna dictura erat: Hic est Filius meus dilectus, in quo mihi bene complacui . Dum clamarem ad te, quando in passione uoce magna dixit: Deus meus, Deus meus, quare me dereliquisti ? Constat enim his clamoribus  exauditum fuisse, quando et resurrectionis gloriam consecutus, et ad Patris est uidelicet dexteram collocatus.

uers. 30. Diligite Dominum, omnes sancti eius. Pro collatis sibi beneficiis hymno decurso, sanctos commonet ut ament Dominum; quatenus auctorem tanti beneficii membra diligant, cum sibi in capite prestitum fuisse cognoscant. Diligite Dominum, dicit, iam tanquam amicis, non tanquam seruis. Seruorum est enim formidare, amicorum diligere; sicut ipse in Euangelio dicit: Si feceritis que ego precipio uobis, iam non dicam uos seruos, sed amicos . Sed hoc precipit sanctis, quia ipsorum est amare Dominum, quia non diligunt mundum.

uers. 31. Quoniam ueritatem requiret Dominus, et  retribuet his qui abundanter faciunt superbiam. Ne putaretur hereticorum blasphemias Dominum posse negligere, dicit: ueritatem requiret Dominus, quam illi nesciunt falsis erroribus illigati. Sequitur, et retribuet his qui abundanter faciunt superbiam. Ideo enim discutit ut uindicet, ideo requirit ut puniat. Et bene addidit, abundanter: quia illis non retribuet qui se celeri emendatione conuertunt: illis autem superbis qui copiose delinquunt, et precepta Domini iniqua presumptione despiciunt, in ipsis est sine dubitatione resecandum. Sed hic superbiam, non unum uitium debemus accipere, quoniam ex superbia nascitur quidquid morum prauitate peccatur. Scriptum est enim: Initium omnis peccati superbia . Et merito cunctis uitiis tale nomen constat impositum, quia non solum in arrogantes uindicat, sed etiam in omnes qui regulam pie conuersationis impugnant.

uers. 32. uiriliter agite, et confortetur cor uestrum, omnes qui speratis in Domino. Hic uirtus totius psalmi, et sacre colligitur passionis utilitas. Nam cum dixisset: Diligite Dominum, sancti eius, qui capiti uestro et crucifixionem contulit, et gloriam resurrectionis attribuit, ad postremum per definitiuam sententiam dicit: uiriliter agite, et confortetur cor uestrum, omnes qui speratis in Domino: scilicet ne predictis passionibus terrerentur, sed ad imitationem gloriosam fidelium se corda roborarent, quam sciebant ad mundi medicinam salutariter introductam.  Hec figura dicitur epiphonema, id est acclamatio, que post narratas res, breuiter cum exclamatione prorumpit. Quapropter exhortatio ista bonorum est, ne se a bono proposito carnis imbecillitate subducant. uiriliter agite, id est in bonis operibus constantissime perdurate, nec feminea mollitie deficiatis, qui corda uestra Domino constanter offertis. Sic enim sustinentium pectora roborantur, si spem suam in Domini uirtute confirment. Hoc autem preceptum uiris feminisque commune est, uiriliter enim omnis sexus agit, qui nescit mollissimis facilitatibus immutari. Et respice quemadmodum partes illas passionis sue in toto psalmo seruauerit. Prius dixit orationem, inde secuta passio est; ad postremum letitiam fidelium constantiamque commonuit: ne tali munere  suscepto, ulterius inimica fidei possit preualere cunctatio.



Conclusio psalmi.

Peracta est tam magni psalmi salubris et decora contextio, ubi et imbecillitas humanitatis exprimitur, et beneficia diuina monstrantur, ut considerans fragilitatem suam nemo superbiat; respiciens autem misericordiam diuinam nullatenus expauescat. Numerus quoque psalmi erecte supputationis culmen ostendit, premia quoque fideli coniugio compromittit; ut cum se anima huic predicationi beata conuersatione sociauerit, trigenaria remuneratione ditescat. Huic etiam numero et alia sacramenta conueniunt. Triginta siquidem annorum Ioseph dominus legitur in Aegypto constitutus. Triginta etiam annorum  Saluator noster uitale baptisma intinctus, aquis Iordanicis consecrauit. Est quoque in his decadibus sancta Trinitas, que fidei nostre inuiolabilem regulam tribuit et salutem.



EXPOSITIO IN PSALMUM XXXI.



Dauid intellectus.

Cum omnes psalmi generaliter dicti sint ad intellectum, ut eos sensus noster agnosceret, ne uiuendi regulas ignoraret, merito querendum uidetur cur in hoc titulo posuerit Dauid intellectus? Primo meminit Dauid, propter Dominum Christum, quoniam ad ipsum respicit quidquid penitens iste dicturus est. Deinde intellectus ideo sequitur, quia nisi misericordia  Domini suffragante peccata nostra intellexerimus, ad penitentie studium uenire non possumus. In alio quippe psalmo dictum est: Delicta quis intelligit ? hoc est enim quod dicit intellectus; ut cum nos intelligere Diuinitas prestiterit peccata nostra, pro eis diluendis studiosissime supplicemus. Nam pro illo errore quis supplicat, quem prorsus ignorat? Nam et cum Dominus Christus in quarta parte locuturus sit, primo uersu sic inchoat: Intellectum dabo tibi; ut istius penitentis merito, intellectus in titulo premissus sit, cui etiam diuina uoce promittitur. Sed licet sint et alii penitentium psalmi, tamen propter subtilitatem distantie diuersa titulorum significatione notati sunt. Primus enim qui in sexto ponitur, continet in finem, in hymnis, pro  octaua psalmus Dauid, quoniam ille totus ad futuri iudicii pertinet timorem. Iste uero merito tali est titulo prenotatus, qui se deterioratum tardius intellexit, quia peccata que confestim prodi debuerant Domino, se diutius tacuisse confessus est. Status autem principalis huius cause 103 concessio est, que cunctis penitentibus datur. Concessio est enim, ubi aduersariis omnia conceduntur, et per solas lacrymas supplices defenditur reus.



Diuisio psalmi.

In prima parte psalmi penitens loquitur, peccatum suum euidenter agnoscens, penam sibi merito districtionis indicens, quoniam noxia facinora credidit occulenda, ubi breuiter principium et narratio continetur. In secunda parte sola correctio est; nam  cum se propria confessione damnauerit, a Domino sibi credit esse parcendum. Tertia parte penitudinis bona commendans, etiam sanctos in hoc mundo asserit Domino supplicare, in quo sibi merito testatur esse refugium, ubi et penitentis istius uerba finiuntur. Quarta Dominus Christus ad eius uerba respondens, sperantes in se circumdare misericordia pollicetur: ne supplicantis integritas negligi aliqua dissimulatione putaretur. Que quatuor partes interiectis diapsalmatibus diuiduntur, quas in diuisionibus sequi, nostri constat esse propositi.



Expositio psalmi.

uers. 1. Beati quorum remisse sunt iniquitates, et quorum tecta sunt peccata. Penitens iste propria facta  cognoscens, et ad exempla illius publicani qui tunso pectore oculos non leuabat ad celum , totis uiribus humiliato corde suspirans, nec inuocare maiestatem presumpsit, sed beatos dicit eos quibus remisse sunt iniquitates; hic absolutionem desiderans peccatorum, nec tamen audens similia postulare. Merito ergo uocat illos beatos, qui hec ante meruerunt. Hec enim octaua species definitionis est que Grece dicitur , Latine per priuantiam contrarii. Beato siquidem peccata contraria sunt. Et quoniam hic dicit remissa, competenter sub hac formula definitionis beatum uirum constat expressum. Inter iniquitates uero et peccata sanctus Hieronymus in hoc psalmo hanc differentiam  facit, iniquitates dicens que ante susceptam fidem, siue per ignorantiam siue per scientiam committuntur; peccata uero hec esse definiens que post cognitionem fidei uel gratiam baptismatis contrahuntur.

uers. 2. Beatus uir cui non imputauit Dominus peccatum, nec est in ore eius dolus. Et hunc beatum eadem species definitionis amplectitur. Sed scire debemus alios esse quibus peccata reputantur, ut Paulo dictum est: Saule, Saule, quid me persequeris ? Et adultere mulieri in Euangelio: uade, et amplius noli peccare . Alios autem esse manifestum est quibus peccata non reputat, ut Iob, de quo dictum est: Nunquid considerasti seruum meum Iob, quod non sit ei similis in terra,  uir iustus, et simplex, et timens Deum ? Et Nathanel, de quo ait: Ecce uere Isrelita, in quo dolus non est . Quapropter illam partem suis uotis elegit, in qua nulla sollicitudine mordeatur. Omnes tamen per gratiam diuine misericordie ad hec dona perueniunt, sicut Ioannes apostolus dicit: Si dixerimus quia peccatum non habemus, nosipsos seducimus, et ueritas in nobis non est . Sequitur autem, cui non imputauit Dominus peccatum; scilicet in cuius ore dolus non est; id est qui nulla sibi remissione placuerit; et cum sit peccator, ipse se predicet esse sanctissimum , sed sua potius delicta cognoscens, in humilitate satisfactionis iugiter perseuerat. Ipse enim Domino placet qui sibi displicet;  quia dum nos culpamus, ueriloquium; cum nos uolumus laudare, mendacium est. Hactenus fuere principia, in quibus misericordiam boni Iudicis per humilitatem nimiam desiderauit acquirere. Sed nos in parte ista diuisionem non ponimus, quia diapsalmata sequimur, que silentio Spiritus sancti noscuntur esse diuisa; dum et illa seruare possumus, et ista minime preterimus.

uers. 3 Quoniam tacui, inueterauerunt omnia ossa mea, dum clamarem tota die. Peracto igitur breuiter, ut competebat, exordio, nunc penitens iste ad narrationem compendiosissimam uenit, quam bene quidam cor, quidam animam causarum esse dixerunt, quoniam per ipsas agnoscitur quidquid in negotiorum uiribus medullitus continetur. Dicit enim: Quoniam  non sum tibi confessus delictum, omnis firmitas mea in infirmitate consenuit, more uulneris corporalis, quod si non aperitur ad curam, in putredinem seruatur occultum. Ossa enim, sicut sepe diximus, significant animi firmitatem, que merito inueterasse dicuntur, quoniam ulcus non fuerat salutari medico publicatum. Sequitur autem, dum clamarem tota die. Cum superius se dicat tacuisse, hic iterum se clamasse profitetur. Sed tacuit Diuinitati, cui iugiter supplicare debuisset. Clamauit qui per spatia longi temporis de sua iustificatione locutus est. Tacuit ergo quod loqui fas fuit; locutus est quod tacere debuisset. Sic factum est utrumque culpabile, quamuis uideatur esse diuersum. Memento autem  quod tota uirtus huius psalmi contra hoc exsecrabile humani generis uitium probatur opposita: ne quis Domino putet absconditum, quod in conscientie sue penetralibus recondit occultum.

uers. 4. Quoniam die ac nocte grauata est super me manus tua. Peccatori grauis manus est que flagellat, et ponderosa que uindicat. Die ac nocte continuum tempus significat; ut merito sensa fuerit grauis, que a castigationis pondere non recessit. Aliter enim feliciter non esset humiliatus, nisi eum manus Diuinitatis imprimeret. Manus enim per tropologiam, operationem significat: quia hominum usus est manibus operari. Diuinitas enim non manibus aliquid agit, sed uoluntatis sue uirtute omnia disponit et perficit.

 uers. 5. Conuersus sum in erumna, dum confringitur mihi spina. Hoc est quod superius dixit: Grauata est super me manus tua. Aerumnosus enim dicitur ualde ruinosus. Ruina quippe appellata est, quasi repetens ima. Conuersus ergo fuerat in erumna, qui ceciderat de superbia; ut qui ante clamauit per elationem, nunc confiteretur Domino per humilitatem; cui ideo salutis spes rediit, quoniam in suis operibus mortifera facta cognouit. Spina est enim que totum corpus erigit atque recontinet. Hec pro superbia merito posita est, que confracta non deiicit ad interitum, sed erigit potius ad salutem. 104 Hoc argumentum dicitur a necessitate, quando cause grauissime premittuntur, ut ad confessionem proficuam correctus animus adducatur.

 uers. 6. Delictum meum cognitum tibi feci, et iniustitiam meam non operui. Sicut superius dixerat, unde fuerat uulneratus, ita nunc ueniens ad secundam partem, refert unde curam, Domino largiente, perceperit. O ingeniosa simplicitas, et mille tergiuersatoribus cautior puritas! Illi dicitur delictum fuisse manifestatum, cui nichil occultum est, ad quem plus clamat causa quam lingua; qui etsi ab homine non audiat, certius omnia nouit quam ille qui facit. Sed hoc est cognitum facere, in confessionem delicta perducere. Operire est autem ualde aliquid silentio tegere, aut cordis dissimulatione celare. Hoc faciunt stulti, qui putant Deum ignorare posse quod agunt. Contra, qui illum nouerunt res omnes habere manifestas, ad humilem confessionem et penitentie uota  descendunt, ne iudicem patiantur infensum, qui propitium habere poterant aduocatum. Delictum uero quidam leue putauerunt esse peccatum, quasi negligentius derelictum; iniustitiam autem immane aliquid seuumque commissum. Sed hic puritas confitentis ostenditur, ut nec illud passus sit celare, quod credebatur fore ueniale.

uers. 7. Dixi, pronuntiabo aduersum me iniustitias meas Domino: et tu remisisti impietatem cordis [mss. A., B., F., peccati] mei. Hic magna pietas Diuinitatis ostenditur, ut ad solam promissionem deuotionis subito peccata laxauerit, quando sic iudicat pium uotum, quemadmodum operationis effectum. Dixit enim in corde suo, Domino non tacere que gesserat;  et tanquam iam cuncta prodiderit, ita illi remissa sunt que uoluit confiteri; merito quando aliquem sola uoluntas aut absoluit, aut punit. Pronuntiabo dicit, publice fatebor, ut alios ad imitationem trahat pia fidelisque confessio. Sequitur de accusatione propria salutare remedium, quando pepercit iudex, cum sibi non parceret reus. Impietas autem cordis fuit, quia tacere decreuerat; ut illi se crederet celatum, qui antequam fiant omnia, potest habere notissima.

uers. 8. Pro hac orabit ad te omnis sanctus in tempore opportuno. Peracto igitur principio, narratione uel satisfactione, uenit ad conclusionem deprecationis sue, in qua sic commendat uenie postulationem, ut eam etiam sanctis omnibus dicat esse communem: merito, quoniam qui non est a peccatis  alienus, in supplicationibus debet esse permistus. O medicina salutaris! Contra morbos omnium peccatorum, diuersa remedia prestantur egrotis; hoc unum antidotum, si pura mente sumitur, delictorum omnium uenena uincuntur. Addidit, in tempore opportuno, in ista scilicet mundi uita, ubi conuerti fas est; nam in inferno, sicut superius in sexto psalmo dictum est, nemo proficue Domino confitetur.

uers. 9. uerumtamen in diluuio aquarum multarum, ad eum non approximabunt. Cum superius sanctos iugiter orare testetur, nunc pietatem istam negat diuersis superstitionibus concedendam. Diluuium enim aquarum multarum est error hominum pessimorum, qui uariis prauitatibus fluctuantes, multiplices sibi doctrinas constituunt, quas a uero Magistro  nullatenus acceperunt. Que sententia maxime hereticos arguit, qui in diluuio peruersitatis sue tempestuosas et naufragas excitant questiones. Et hi ad eum non approximabunt, quoniam a uera religione discedunt. Que figura dicitur metaphora, id est translatio, cum mutatur nomen aut uerbum ex eo loco ubi proprium est, in eum in quo aut proprium deest, aut translatum proprio melius est.

uers. 10. Tu mihi es refugium a pressura que circumdedit me: exsultatio mea, redime me a circumdantibus me. Refugium est ad quod confugitur, ut pericula declinentur. Sed iste non ad solitudines inuias, non ad munita castrorum, non ad hominis auxilia conuolauit: sed ad Deum, qui circumeuntes spirituales inimicos poterat dissipare. Deinde gaudium  suum dicit Dominum, a quo sibi nouerat esse parcendum. Nam quod ait, redime me, nunquid ille aurum dat ut liberet? Sed dedit sanguinem pretiosum, nullis diuitiis, nullis opibus conferendum. Sed paulo sollicitius indagemus, quid nobis uerba ista denuntient? Nam cum dicit, exsultatio mea, accepti beneficii uidetur esse professio. Dum subiunxit, redime me, adhuc periclitantis indicat timorem. Sed quia iam gaudebat in spe, et adhuc timebat in re, congrue utraque coniuncta sunt. Possumus enim animo gaudere, cum mala presentia nouimus fine celerrimo terminanda. Addidit, a circumdantibus me, siue uitiis carnalibus, siue spiritibus immundis, qui nos perdere precipiti uelocitate festinant. Finita est  conclusio penitentis in timore presentium et spe futurorum. uenite, oratores, qui negotia humana artificiosa subtilitate tractatis; uidete reum se lacrymis diluentem, audite peccatorem confessionibus absolutum, intelligite sententiam principis non salutem hominis impetere, sed potius peccata damnare. Ista sunt tribunalia, que nullus redimit, ista sententia que nichil sub ambiguitate decernit. Tali modo potius causas uestras defendite, qui negando ueritatem, cum criminibus consuestis delicta uestra miscere. Conuertite ordinem secularium iudiciorum, orationem uestram ab epilogis incipite, peruersas flebiliter narrate miserias, correctionem protinus ueraciter intimate, et nunc meremini gaudentes concludere quod flentes feliciter inchoastis. Hinc enim  intelligetis quid differat ordo iste salutaris, quando nichil potest sustinere contrarium, quod terminatur in gaudium. Nunc uideamus in parte finitima, quid ei Dominus ipse respondeat.

uers. 11. Intellectum dabo tibi, et instruam te in uia hac qua ingredieris; firmabo super te oculos meos. uenit ad quartam partem, ubi sermo Domini quasi mellifluus imber irrorat. Sed consideremus quam apte, quam misericorditer Christus introductus est loquens; ut ipso iudice promittente, spes penitentibus certior appareret. Sed quid dicit imprimis? Intellectum dabo tibi. uides quia peccatores non habent intellectum, nisi quando eum Dominus conuersis propitiatus indulget. Intelligere est enim, bene agere, et ad mandata Dei uota conuertere. Ipse enim  intellectus est, quem tituli ueritas indicauit, quem penitentibus potestas Domini clementer infundit. Addidit: Et instruam te, quasi nescientem docebo, quasi inermem gladio uite salutaris 105 accingam. Ante enim, cum Domino culpas taceret, fuerat consilio destitutus; nunc autem instruitur, quando contra se pronuntiare, prestante Domino, commonetur. O penitentie inestimabilis medicina, que non solum a peccatis absoluit, sed etiam sanctorum premia beata concedit! uia est enim quam ingressus fuerat seruire Domino, prioris actionis prauitate damnata; uia que non habet errorem, nisi cum ab ipsa receditur; uia pacis et ueritatis, quam beate uirtutes commeant, ubi nulla facies peruersitatis accedit. Sequitur, firmabo super te oculos meos, id est dirigam  in te lumen intelligentie mee. Nam qui recte sapiens est, et mandata Domini sincera mente perfecerit, iuste eius oculos super se habere perhibetur. Quapropter aduertamus quali gloria penitentium exaltetur humilitas, ut Domini oculos supra se firmatos audiant, cum ei satisfacere uelle festinant.

uers. 12. Nolite fieri sicut equus et mulus, quibus non est intellectus.

uers. 13. In freno et camo maxillas eorum constringe. Hic iam generaliter humanum genus commo net ne uagis subdatur erroribus. Sed perscrutemur quare iste comparat ones sint posite? Equus sine discretione sessoris seruit arbitrio, et a quocunque fuerit ascensus excurrit. Mulus autem patienter accipit  sarcinas quibus fuerit oneratus; et pro hoc utrique intellectum non habent, quia nec ille eligit cui obediat, nec iste quibus oneribus ingrauetur intelligit. Prohibet ergo huiuscemodi homines diabolicis fraudibus insideri, et uitiorum oneribus pregrauari, ne male obediendo superbie magis partibus addicantur. uerum istis talibus quid dicit esse faciendum? Scilicet quod animalibus imprudentibus. His enim comparationibus stultos homines ueritati subdidit inuitos. Nam quod ait, in freno, ad equum pertinet. Frenum enim a fero retinendo dictum est; ferum quippe antiqui caballum dixerunt. In camo ad mulum respicit. Ergo hec duo animalia supradicta cohibent ista retinacula, ut ad arbitrium iubentis incedant, ne suis uoluntatibus efferantur.  Maxille uero adminicula sunt animalium, quibus esca manditur, ut corporis uita procuretur. Ipsas ergo maxillas per figuram allegoricam dicit inobedientibus debere constringi, id est copias uictuales parcius dari, ut ieiuniorum necessitate conclusi, Creatoris subdantur imperio. Allegoria est enim, sicut sepe iam dictum est, quando aliud dicitur, et aliud significatur. Et quoniam diximus in hac parte Dominum Christum loqui, constringe dicit Patri, quia sancte Trinitatis unum uelle, una potestas, una cooperatio est.

uers. 14. Qui non proximant ad te, multa flagella peccatorum. In predictis adhuc comparationibus perseuerat. Necesse est enim ut animalia indomita frenum accipiant et flagella patiantur, donec recto  tramite uiam carpere consuescant. Ordo autem uerborum talis est: Multa flagella sunt peccatorum, qui non proximant ad te. Sed dicendo: Qui non proximant, ostendit quosdam peccatores Domino propinquare, qui licet delinquant imbecillitate carnis, a piis tamen precibus non recedunt. Illi enim qui contumacie spiritu a Domino secedunt, tanquam pauescentes obiecta, nec uolentes ire per semitas rectas, multa flagella sustinent; ut quod non faciunt sponte, plagis adhibitis cogantur implere. Sed ista flagella sunt que nos celeriter sanant, que nos uelociter liberant, et in uiam ueritatis adducunt.

uers. 15. Sperantes autem in Domino misericordia circumdabit. Reuera diuina iustitia non sperantibus flagella, sperantibus autem in se misericordiam pollicetur,  sicut et Ezechiel propheta dicit: Ego Dominus qui non sum malorum memor, tantum ut se auertat homo a uia sua maligna, et ab omnibus iniquitatibus quas fecit, et uiuet . Et bene dixit, circumdabit, ut non sit locus relictus unde possit ad eos diaboli hostilitas introire.

uers. 16. Letamini in Domino, et exsultate, iusti; et gloriamini, omnes recti corde. Hic potest fieri categoricus syllogismus, ut artis dialectice regule in quoddam diuinarum Scripturarum seruitium, quasi fugacia mancipia reuocentur. Omnis iustus letatur in Domino; omnis qui letatur in Domino recto corde est: omnis igitur iustus recto corde est. Meminerimus autem syllogismos usurpandos non esse frequentius:  quia diligens lector creberrime reperit in Scripturis sacris, unde eos sibi possit elicere, et in formam similitudinis, quam prediximus, collocare. Sufficit autem nos, quamuis rarius, ostendisse inter logicas artes hanc quoque partem Scripturas diuinas, etsi non specie, uirtute tamen procul dubio continere. Regulariter autem admonet, ut non in se iusti, sed letentur in Domino; nam qui in se gaudet, fallaci, sicut sepe dictum est, presumptione decipitur; qui uero in Domino letatur, perpetua delectatione perfruitur. Letari est enim tacite mentis suauitate mulceri. Exsultare est concitati animi feruore gaudere. Sequitur, et gloriamini, omnes recti corde. Et hic quoque per figuram , id est a communi, iungendum est, in Domino gloriamini; scilicet  uos ei esse subiectos, seruitioque ipsius libertatem uestram credite uel honorem: dum uos inde noueritis ad eterne beatitudinis premia peruenire. Considerandum est etiam quod gratia uarietatis supra dixerit, iusti; nunc, recti corde. Omnes enim iusti et recti sunt corde; et rursus recti corde sunt sine dubitatione iustissimi. Quapropter cum hec diuidi nequeant, non est dubium causa uarietatis apposita. Mater est enim satietatis, eisdem uerbis frequenter geminata repetitio. Consideremus autem quid penitens iste meruerit, ut ipse illi manifesta uoce responderet, cui totis uiribus supplicauit. Ille paulo ante prostratus, ille qui peccatorum fuerat mole compressus, inter iustos annumeratur, inter rectos corde recipitur; ut quanto prius satisfaciendo fuerat humiliatus, tanto post ueniam uideatur excelsus.  Quapropter iam ipse beatus est qui hic sententia piissimi iudicis noscitur absolutus.



Conclusio psalmi.

Consideremus modo uirtutem psalmi huius, quod decem uersibus supplicando diuinum meruerit sine aliqua dilatione responsum. Forte Decalogi commonens operationem, ut sicut ille custoditus uocat ad premium, ita et hec compuncto corde fusa precatio ad 106 indulgentie nos uota perducat. Legamus ergo seduli, et cordis compunctione plangamus. Quis enim maiori auiditate meditandus est, nisi in quo uoce tanti iudicis peccata soluta sunt? Hoc enim ste precipuum, istud continet singulare, quod alii penitentium in conclusione psalmi instinctu diuine  compunctionis exsultant; hic uero ipse misericordiam, ipse letitiam promittit, cui cum magno desiderio supplicatur. Quapropter assidue nobis et grata importunitate rogandus est, qui etiam premissa nobis in Euangelio parabola pollicetur: Petite, et dabitur uobis; querite, et inuenietis; pulsate, et aperietur uobis: omnis enim qui petit accipit, et qui querit inuenit, et pulsanti aperietur . Unde quis iam, rogo, debet de fidelissima supplicatione diffidere, cum regalis pietas dignata nos fuerit trina promissione firmare?



EXPOSITIO IN PSALMUM XXXII.



Psalmus Dauid.

Hic titulus omnino notus est, et ideo lector sequatur  in eo expositionem priorem. Illud tamen necessario commonemus, quia in hoc psalmo hortatur propheta per comparationes quasdam ad psalmodiam Ecclesiam fidelem: enumerans potentiam factaque Creatoris; ut ad laudes eius auidius festinet, cum uirtutem ipsius pietatemque cognoscit.



Diuisio psalmi.

Per totum quidem psalmum propheta loquitur; sed in prima sectione commonet iustos, ut in Domino debeant tota mentis alacritate gaudere, qui creaturas suas mirabili potentia dignoscitur continere. Secunda sectione exclamat beatum esse, qui ad eius culturam meruit pertinere, significans tempora Christiana, in quibus erat multitudo gentium creditura.



Expositio psalmi


uers. 1. Gaudete, iusti, in Domino: rectos decet collaudatio. Beatus Dauid Ecclesiam catholicam ab hereticorum contagione disiungens, rectos commonet Christianos, ut non in terrenis delectationibus, sed gaudeant semper in Domino, ubi gaudia continua suauitate perfecta sunt. Nam cum presentis seculi afflictiones deceant fideles, dicitur iustis: gaudete. Sed quo gaudio? nisi illo quo Dominus monet: Cum uos persecuti fuerint homines, et dixerint omne malum aduersum uos, mentientes, propter nomen meum, gaudete et exsultate, quia merces uestra copiosa est in celis . Sic et Apostolus gaudendum  nobis incessanter affirmat; ait enim: Gaudete in Domino, iterum dico, gaudete . Nam ista repetitio illud significat, ut et hic in afflictionibus gaudeamus, et in illo regno perpetua pace letemur. Unde et Dominus in Euangelio dicit: Iterum uidebo uos, et gaudebit cor uestrum, et gaudium uestrum nemo auferet a uobis . Addidit quoque: Rectos decet collaudatio. Sed qui sunt isti recti, in secunda parte dicturus est. Nam quod ponit, rectos decet collaudatio, ostendit prauos hereticos decere non posse; sicut et alius propheta dicit: Non est speciosa laus in ore peccatoris . Collaudatio uero multorum ore una laudatio est; dicta propter unitatem Ecclesie, quam predicat ubique seruari. Cum dicitur decet, significat hoc aptum,  hoc esse conueniens, ut qui Domni laudem decantat, similiter illi et fidei rectitudine, et actuum probitate complaceat.

uers. 2. Confitemini Domino in cithara; in psalterio decem chordarum psallite ei. Isti sunt iusti, quos superius dixit, et qui sanctis actibus laudes Domini deuota modulatione decantant. Cithara est, sicut in prefatione iam dictum est, lignei uentris in imo sita concauitas, que sursum chordarum fila transmittens, sonis dulcissimis percussa proloquitur. Que ideo tale nomen accepit, quoniam cita iteratione percutitur. Huic merito comparantur opera que de terrenis rebus ad supernam gratiam porriguntur, id est, dum esurientem pascimus, dum nudum uestimus, dum  egrotum uisitamus, et cetera que, licet uideantur carnalia, Diuinitatis tamen amore peraguntur. Citharizamus quoque, cum in passionibus nostris uel damnis securi aut leti dicimus: Dominus dedit, Dominus abstulit, sicut Domino placuit ita factum est: sit nomen Domini benedictum . Psalterium uero decachordum esse diximus, quod ordine conuerso aluum cithare in superioribus habet, unde ad inferiorem partem canora fila descendunt. Cui precepta Decalogi conuenienter aptantur, quia secundum formam instrumenti huius de supernis uenientia Domini iussa suscepimus. Et considera quia solum est instrumentum musicum, quod pro excellentia sui decachordum dicatur; non enim hoc de cithara uel de aliis huiusmodi instrumentis lectum esse meminimus. Decachordum uero psalterium,  sicut ueteres dixerunt, et illud nobis indicat sacramentum, ut referamus tria ad Deum, qui Trinitas est; id est primum quod ait: Non habebis deos alienos coram me ; secundum, Non facies tibi sculptile; tertium, Non assumes tibi nomen Dei tui in uacuum, in quo iungit et de sabbato. Septem uero que sequuntur ad dilectionem dixerunt proximi pertinere; id est, Honora patrem tuum et matrem; Non occides; Non mechaberis; Non furtum facies; Non loqueris contra proximum tuum falsum testimonium; Non concupisces domum proximi tui, nec desiderabis uxorem eius, etc. Sic totius decachordi psalterii uirtus perfecta nobis et honorabilis indicatur. Psallimus quoque et decem chordis, quando in  quinque sensibus carnalibus, et in quinque spiritualibus probabili nos conuersatione tractamus. uerum ista que dicimus, non sunt extra nos posita, sicut in musica disciplina; in nobis est cithara, in nobis est psalterium: imo ipsa organa nos sumus, quando ad similitudinem eorum per gratiam Domini, actuum nostrorum qualitate cantamus. Hoc autem et illo exemplo datur intelligi, ubi ait: In me sunt, Deus, uota; que reddam laudes tibi ? Hec autem et his similia, sicut sepe diximus, tropicis allusionibus edicuntur.

uers. 3. Cantate ei canticum nouum; bene psallite ei in iubilatione [mss. A., B., F., uociferatione]. Nouum canticum dicit incarnationem Domini, qua mundus salutari exsultatione completus est, qua angeli canoris  uocibus 107 personarunt laudantes et dicentes: Gloria in altissimis Deo, et in terra pax hominibus bone uoluntatis . Monet ergo ut nos eadem et dicere debeamus et credere. Sequitur, bene psallite ei in iubilatione, id est in bonis operibus Deum inuocate. Iubilatio est enim gaudium cum feruore animi et clamore indistincte uocis expressum. In qua iubilatione non potest bene psallere, nisi qui bone studium conuersationis adiunxerit. Et inspice salutarem doctrinam, que nos ita premonet, ut ante Deum inoffense psallere debeamus, qui renes nostros et corda cognoscit: ne magis inde grauius possimus offendere, si scelerati atque subdoli ad tanta mysteria uideamur accedere.

 uers. 4. Quoniam rectus est sermo Domini, et omnia opera eius in fide. Hic incipit per demonstratiuum genus laudes Domini diuersa relatione discurrere, ut omnia nobis opera ipsius et precepta dulcescerent. Rectus est itaque sermo Domini, ad dirigendos scilicet homines. ueraciter enim rectus dicitur, qui rectos facit. Epitheton mirabile, ueriloquum uerbum. Per legem siquidem diuinam corrigimur, per ipsam a nostra prauitate separamur; et regulariter tunc uiuimus, quando eius iussionibus obedimus. Hec quinta est species definitionis, quam Greci , Latine ad uerbum dicimus. Una enim parte orationis definitum est quid sit sermo Domini, hoc est, rectus. Subiungit, et omnia opera eius in fide. Utique, quando in illis operatur, qui ipsius  dono fideles esse meruerunt; sicut in Euangelio ait: Fides tua te saluam fecit . Non enim opera Domini mulier illa meruisset, nisi precessisset fides per gratuitam largitatem.

uers. 5. Diligit misericordiam et iudicium; misericordia Domini plena est terra. In hoc et sequentibus uersibus per tertiam speciem definitionis, que Grece , Latine qualitatiua dicitur, Dominum declarat narrando que fecerit, uel que quotidie facit. Illas enim res dicimus diligere, quas sepius operamur. Ita hic de Domino canitur: Diligit misericordiam et iudicium, quasi non et prudentiam et temperantiam diligat. Sed quia istam nobis frequenter indulget, ipsam dicitur omnino diligere. In hoc ergo mundo diligit misericordiam, ubi eam longe lateque disseminat;  uidelicet ubi sustinet peccatores, ubi blasphemos patienter exspectat, ubi uitam prestat indignis, et his similia, que pietati superne constat omnimodis applicanda. Diligit quoque iudicium, cum pios sequestrat ab impiis, et merita eorum equitatis qualitate discernit. Sequitur ubi illam, quam superius dixerat, misericordiam largiatur, cum misericordia Domini plena est terra. Ista utique que miseros continet, ubi diaboli oppugnatione laboramus, ubi a mandatis celestibus carnis imbecillitate subtrahimur. Tunc enim quam misericordiam postulare possumus, cum iam nullis necessitatibus ingrauamur? hic ergo misericordiam queramus, de qua uniuersa terra completa est.

uers. 6. uerbo Domini celi firmati sunt, et spiritu  oris eius omnis uirtus eorum. Quamuis et ad conditionem rerum uersus iste pertinere uideatur, tamen et spiritualiter decenter accipitur. uerbo Domini, hoc est a Filio Dei celi firmati sunt, id est apostoli, siue sancti stabiliti sunt, qui orbem terrarum salutari predicatione complerent. Sequitur, et spiritu oris eius omnis uirtus eorum: utique, quando a Spiritu sancto eorum doctrina ueniebat. uirtus enim et ad miracula pertinet que faciebant, et ad legem Domini quam gentibus predicabant. Nam si diligentius perscrutemur, et sanctam hic significat Trinitatem. Dicendo enim uerbo, Filium declarat; adiungendo Domini, Patrem dicit: spiritu oris eius, utique Spiritum sanctum uult intelligi, qui ante tempora  de Patre processit. Et ut in tribus personis manifestam intelligeres unitatem, eius dixit, non eorum.

uers. 7. Congregans sicut in utrem aquas maris; ponens in thesauris abyssos. Quod ait, Congregans sicut in utrem aquas maris, si ad litteram uelis aduertere, clausum significat mare littoribus. Nam si hoc spiritualiter uelis agnoscere, uter est exutum pecoris tergus, quod usibus humanis deseruit ad liquores aliquos congregandos. Hic uter Ecclesie comparatur: quia sicut iste susceptas aquas, siue aliquid tale complectitur, ita et illa adunationem populi credentis includit. Aque uero maris populum significant Christianum, qui in mundi salo fluctu alternante concutitur. Abyssum uero dicimus nimis aliquid profundum, quod altitudine sua humanos in se  descendere non permittit aspectus. Ergo in thesauris suis, id est sapientie et scientie ponit altitudines profundas; ut probet quis eius Scripturas studio pietatis inquirat.

uers. 8. Timeat Dominum omnis terra: ab ipse autem commoueantur uniuersa, et omnes qui habitant orbem. Terra hic durum significat per omnia peccatorem, qui merito terra dicitur, quia celestis gratie largitate fraudatur. Ergo peccator iste terrenus qui amare nescit, timeat Dominum; ut si non desiderio premiorum a peccatis abstinet, saltem uindicte consideratione reuocetur. Dicendo enim, ab ipso, indicat et a diabolo commoueri: de quo et Isaias dicit: Hic est qui commouebat terram . Quapropter propheta merito petit a Domino omnia commoueri,  quia omne quod eius ordinatione disponitur, rebus semper utilibus applicatur. Sed licet prius dixisset generaliter omnia, nunc descendit ad homines. Nam quamuis uniuersa eius imperio administrari egeant, maxime humanum genus, quod a natura sua deprauatum surripientibus uitiis, culpis probatur obnoxium.

uers. 9. Quoniam ipse dixit, et facta sunt; ipse mandauit, et creata sunt. Reddit causam quare a Domino debeant omnia commoueri: utique quia eorum ipse creator est, et necesse est ut utiliter administret existentias, qui eas dignatus est creare per gratiam. Dixit, et facta sunt, significat initium rerum, quando uniuersa Filii ipsius imperio iussa proruperunt. Ipse mandauit, et creata sunt: per prophetas  utique mandauit legem, per quam fideles, Domino uolente, creati sunt. uides quam salubriter propheta a Deo petiit omnia commoueri, qui solus creaturarum suarum potest esse misericors.

uers. 10. Dominus dissipat consilia gentium; reprobat autem cogitationes populorum, et reprobat consilia principum. Dissipat reuera consilia que mala uel pessima sunt; nam bona semper adiuuat atque confirmat. Nimis apta suis causis uerba iunguntur. Dissipauit consilia gentium, quando eas in idolorum cultura non permisit diutius 108 permanere. Reprobauit cogitationes populorum, quia licet uoluntas Iudeorum in nece Domini nefanda completa sit, resurrectione tamen ipsius constat esse reprobatam.  Et quia de gentibus dixerat et de populis, ne quid uideretur intactum relinquere, post etiam de principibus dicit, siue de tyrannis, qui legem Domini seuis persecutionibus impetebant: siue de spiritibus immundis, quorum consilium semper in malo est.

uers. 11. Consilium uero Domini manet in eternum; cogitationes cordis eius in seculum seculi. Sicut hominum praua consilia dixit esse frustranda, ita nunc in eternum dicit Domini permanere disposita. Peccator enim et mortalis homo caduca sapit, eternus Dominus nulla reprehendenda constituit; sicut Isaias dicit: Omne consilium meum stabile erit, et omnia quecunque cogitaui efficiam . Idem et Ieremias dicit: Si non esset testamentum meum in  custodia die ac nocte, precepta celi et terre non dedissem . Consilium uero ipsius bene intelligimus incarnationis arcanum, quod ad consulendum humano generi constat esse concessum. Hoc nulla etate dissoluitur, sed in eternum manet: quia triumphalis mors Domini, diabolicum perenniter exstinxit exitium. Cogitationes autem cordis eius, significat predestinationem, in qua cuncta reposita sunt, que uel fuerunt, uel sequentibus seculis futura succedunt. Hec enim gestat ordinem rerum, qui permanet in seculum seculi. Cui sententie illi merito cedunt, qui unam naturam in Christo Domino mentiuntur. Nam si consilium eius stabile est, et cogitationes cordis ipsius permanent in seculum seculi, constat autem incarnationis arcanum,  eius cogitationem eiusque fuisse consilium; necesse est, ut forma humanitatis assumpte, unus Filius in duabus naturis distinctis, perfectis atque adunatis, sicut cepit in unitate persone, semper existat.

uers. 12. Beata gens cuius est Dominus Deus eorum; populus quem elegit in hereditatem sibi. uenit ad secundum membrum, in quo dicturus est, quod in primo uersu proposuit, qui sint recti, aut quos decet Domini collaudatio. Gentem itaque dicit pertinentem ad Ierusalem celestem, quam adunatam constat ex omnibus gentibus. Ipsa utique beata est, a qua Deus uere colitur, et omnium Dominus adoratur; id est, qui eos protegit ac gubernat. Hereditas quidem dicitur et cum dimittitur alteri, et cum acquiritur.  Sed populus Christianus hereditas est acquisitionis, non dimissionis: quia eum auctor suus possidet, quem predicationibus sanctis et pretioso sanguine conquisiuit.

uers. 13. De celo prospexit Dominus, et uidit omnes filios hominum. Hic aduentus Domini futurus exprimitur per figuram que Grece idea, Latine species dicitur: quando uelut effigiem rei future oculis offerentes, animi uotum ad audiendi studium concitamus. De celo enim prospexit Dominus, quando proprii Filii donauit aduentum. Non enim homo respexit ad Dominum, sed Dominus prospexit ad hominem. Prospicere est siquidem porro positum conspicere. Qui reuera peccatis erat diuisus, et, quod  dictu nefas est, redditus fuerat a suo Creatore longinquus. Nam quod ait, et uidit, gratiam significat miserentis. Illos enim uidere dicimus, quibus et aliquid prestitum esse declaramus. Et considera quia non dicit, uisa peccata; sed, filios hominum. Nam cum delicta respicit punit; cum hominem intuetur absoluit; sicut in quinquagesimo psalmo dicturus est: Auerte faciem tuam a peccatis meis , et alibi: Ne auertas faciem tuam a me . Unde nobis intelligenda atque retinenda est salutaris ista diuersitas.

uers. 14. De preparato habitaculo suo respexit super omnes qui habitant orbem. De futuro corpore Domini tunc dicebat. Nam dum omnia que ordine ueniente succedunt, in predestinatione fuerint constituta;  quanto magis incarnationis eius miraculum ante secula probatur fuisse dispositum, quod periclitanti mundo quem disposuerat facere, poterat subuenire?

uers. 15. Qui finxit singillatim corda eorum, qui intelligit in omnia opera eorum. Finxit corda, quibus intelligentie sue dona largitus est. Fingere enim dicimus ceroplastas, qui formulas quasdam ad operationis sue uota componunt; sic et Dominus mentes iustorum format atque disponit, ut ad misericordie sue dona perducat. Singillatim, id est diuisim atque distinctim. Corda eorum, scilicet sanctorum, sub Domini timore uiuentium. Sequitur, qui intelligit in omnia opera eorum. Intelligit utique, quando actibus bonorum premia digna restituit. Dicendo uero,  in omnia opera, significat cogitationes, dicta, uel facta, quibus bonum malumque semper operamur.

uers. 16. Non saluabitur rex per multam uirtutem, nec gigas saluus erit [mss. A., F., saluabitur] in multitudine fortitudinis sue. Regem dicit hominem continentem, qui quamuis regat corpus suum miseratione diuina, a uitiis tamen carnalibus saluus fieri non potest, dum de sua uirtute presumpserit. Iuste enim uirtus humana deseritur, quando datum bonum atque perfectum non largitori Deo, sed propriis uiribus applicatur. Idem gigantem uult intelligi, qui uirtutum magnitudine roboratur, qui contra immanitatem diaboli assidua dimicatione confligit. Qui merito gigas esse dicitur, a quo talibus spiritibus  obuiatur. Sed iste quoque, qui iam gratia Dei suffragante multos spiritus fugat, saluus esse non poterit, si uelut gigas superbie uitio subleuatus , de meritorum suorum uirtute presumpserit. Sed quamuis gigas Latino sermone terrigena dicatur, tamen et in bono poni manifestum est; legitur enim de Christo: Exsultauit ut gigas ad currendam uiam .

uers. 17. Falsus eguus ad salutem: in abundantia autem uirtutis sue non erit saluus. Equum ponit pro felicitate mundana, que homines sic portat, tanquam si equinis gesticulationibus peruehantur. Hec autem humana spes sic decipit, quemadmodum falsus equus; qui cum iactando se graditur, ruinam  subito, quam non opinatur, incurrit. Et quare sit falsus equus exponit; ille enim dum campos appetit, dum pedes prepropera festinatione permiscet, salutem sessoris sui non ualet custodire: quia feruida nimis incauta sunt; et qui sub modestia non graditur, ruinosis casibus semper exponitur. Falsus enim dictus est equus, eo quod solet in se fallere presumentes.

uers. 18. Ecce oculi Domini super timentes eum, sperantes in misericordia eius. Oculi Domini ponuntur 109 pro uoluntate diuina: quia quos gratos habemus, ipsos sine dubitatione respicimus; econtra ab illis aspectus auertimus, qui nostris mentibus horruerunt. Ergo oculi Domini sunt super timentes eum: quia pietas ipsius eos protegit, quos se timere  cognoscit. Sed quoniam dixit de timentibus, opportune sequitur de amantibus, quia utrumque in Domini dilectione coniunctum est; nam qui Deum bene timet et amat, qui bene amat et timet. Res iste in humanis actibus diuiduntur; ceterum in celesti deuotione sociate sunt. Qui sint enim timentes exponit, id est, sperantes in misericordia eius. Quod argumentum dicitur ab adiunctis; adiunctum est enim timere Dominum, et sperare in eo; que res mutua et insolubili societate connectitur.

uers. 19. Ut eripiat a morte animas eorum, et alat eos in fame. Duo ista sunt uota fidelissimi Christiani, ut in futuro iudicio eripiatur a morte perpetua, et hic spiritualibus alimoniis transigatur. Eripit enim a morte animas iustorum, cum eas tollit de potestate  diaboli, cum per indulgentiam efficit liberos, quos peccati damnatio fecerat esse captiuos. In fame autem eos alit, quando in hoc mundo, ubi bonarum rerum indigentia est, spirituali cibo nutrire non desinit quos redemit. Alimentum quippe dictum est, quasi mentis nutrimentum. In fame enim sunt positi, qui se celestium rerum desiderio semper accendunt. O fames illa multum satura, et sine penuria probabiliter semper auida! Esuriunt enim beati, non quia dominica dape ieiuni sunt, sed querendo iugiter inardescunt, quia Domini appetitione proficiunt; sicut euangelista dicit: Beati qui esuriunt et sitiunt iustitiam, quoniam ipsi saturabuntur .

uers. 20. Anima autem nostra sustinet Dominum,  quoniam adiutor et protector noster est. Cum dicit, sustinet, patientiam significat Christiani, ut inuitati iusti futuris premiis constanti animo perseuerent. Sed intelligamus qualis ista uirtus est, quam seruare toties commonemur. Patientia est siquidem, que gloriosos martyres facit, que fidei nostre bona custodit, que omnia uincit aduersa, non colluctando, sed sustinendo, non murmurando, sed gratias agendo. Hec deceptricem luxuriam comprimit, iram feruidam uincit, uastatricem humani generis inuidiam tollit, mansuetos efficit, benignis competenter arridet, purgatosque homines ad illa premia futura componit. Ipsa est que fecem totius uoluptatis abstergit, ipsa est que limpidas animas reddit. Per  ipsam Christo militamus, per ipsam diabolum uincimus, per ipsam beati ad celorum regna perueniunt; scriptum est enim: In patientia uestra possidebitis animas uestras . Sequitur: Quoniam adiutor et protector noster est. Adiutor est, dum ad eum ipsius gratia suffragante conamur accedere; protector, dum resistimus aduersario. Securus ergo sustinet Deum, qui tali promissione fulcitur. Et considera quia post omnia precepta patientiam ponit, ut uiriliter cuncta toleremus, qui de tam magni premii largitione confidimus.

uers. 21. Et in ipso letabitur cor nostrum, et in nomine sancto eius sperabimus. Ne quis de predicata patientia mussitaret, ne quis se tediosa uoluntate confunderet, sequitur magnificum et suauissimum  munus: quia ipsa exspectatio habet premium suum, quando ipse sustinens letatur in Domino. Addidit, et in nomine sancto eius sperabimus, id est in Christo, quem patienter sanctissimus propheta sustinuit, et letabatur esse uenturum. Sperabimus autem continuum tempus ostendit: quia non est fas ibi desinere, unde semper potest anima fessa recreari.

uers. 22. Fiat, Domine, misericordia tua super nos, sicut sperauimus in te. His uerbis incarnationem Domini desiderabat impleri, quam flagranti Spiritu magnopere sustinebat. Sed intende quam copiosum munus est, quod ditauit genus humanum, quod angelorum choros letitie iucunditate compleuit, quod etiam ipsa inferna senserunt. Petit enim desideria  sua debere fieri, ut possit perfectissimus inueniri. Addidit, in te, ut omnes superstitiones, omnes prauitates excluderet, cum uero Domino supplicaret.



Conclusio psalmi.

Quam melliflue uoces audite sunt! quam salubriter nobis psalterium celeste cantauit! Tales siquidem mandatorum chorde sonuerunt, ut si eas internis auribus recipiamus, et nos in eis Dauidice lyre curatione purgabimur; fietque nobis Saulis illa mundatio, ut fugatis immundis spiritibus, abluta mente Domino seruiamus. Habent enim beati musicam suam, que anime fidelis intrat auditum; cuius non deficit sonus, cuius non lassatur intentio. Relinquite ergo, spectaculorum amatores, mortiferas  uoluptates; ad hec magis gaudia, ad hec mysteria conuenite, ubi cithara et organum uirtutes excitant, non desideria praue uoluptatis instigant.



EXPOSITIO IN PSALMUM XXXIII



Psalmus Dauid cum mutauit uultum suum coram Abimelech, et dimisit eum, et abiit.

Cum historia tituli istius Regum lectione pandatur , superfluum est copiam fontis illius in hac breuitate deriuare: ne nobis totam areolam pagine, unius loci effusa relatio complere ac tegere uideatur; sed rem cum nominibus suis breuiter intimamus. Cum Saul persequeretur Dauid, con fugit ad Achis regem, ibique dum esset inuidia faciente  suspectus, industriose mutauit uultum, ita ut saliuis ora compleret, quatenus energumenus estimatus, miseratione faciente dimitteretur illesus; que tamen, sicut et alia, per illum uirum magni sacramenti qualitate peracta sunt. Significabat enim saliuas, hoc est Scripturas diuinas, in barba, id est in fortitudine magna decurrere. Sed propter significantias rerum pro Achis, ad quem fugerat Dauid, mutatum nomen est Abimelech; quod indicat patris mei regnum. Hoc ad Dominum Christum bene pertinere manifestum est, per quem gloriosus Pater seruitium mundi sanctissima deuotione suscepit. Sed cum dicit, dimisit eum, regem significat Abimelech. Et abiit, hoc est ad alias partes se contulit: quia ibi ceperat, ut diximus, esse suspectus. Presens  autem psalmus tertius est eorum in quibus per actus Dauid significantur 110 Domini Christi futura mysteria, quamuis alphabetorum secundus esse noscatur.



Diuisio psalmi.

Per totum psalmum uerba prophete sunt, alphabeti Hebrei litteras, excepta sexta, in capitibus uersuum per ordinem ponentis. In prima parte benedicere se Dominum compromittit, admonens mansuetos ut secum in eius laudibus perseuerent. Predicti autem alphabeti hec pars quatuor litteras comprehendit. Secunda ad conuersionem fidelium, que sint bene meritorum premia non tacentur, que continet litteras sex. Tertia quasi filios admonet a quibus se delictis debeant abstinere; hec habet litteras  quatuor. Quarta iustos dicit de omnibus tribulationibus eruendos, et impios debitas penas esse passuros, ne in periculis suis aliqua dubietate mollescerent; hic etiam residue septem littere prenotantur. Et memento, sicut in uigesimo quarto psalmo iam dictum est, hunc alphabetum imperfectum illos indicare qui laudes Domini nequeunt plenissima operum integritate cantare.



Expositio psalmi.

uers. 1. ALEPH. Benedicam Dominum in omni tempore, semper laus eius in ore meo. Tempus hominibus nouimus esse diuersum, modo tribulationibus asperum, modo gaudio blandum. Ergo in omni tempore benedicendum Dominum propheta denuntiat, quando  et aduersa patimur, et collata felicitate gaudemus; sicut iusti fecerunt, atque faciunt Domini amore flagrantes. Sed quamuis debitum atque proficuum sit ut creatura suum semper laudet auctorem, tamen propter humanitatis diuersos actus, pene impossibile nobis uidetur psalmodie laudes Domino iugiter personare; sed in ore hominis iusti semper laus est Dei, quando talia uel cogitat uel loquitur, ut nulla redargutione culpetur. Quidquid enim ex patientia, ex caritate, et simplicitate, ceterisque uirtutibus, uel loquimur, uel mente gestamus, iure diuinis laudibus applicatur. Ipsius enim preconium est qui donat, ore ac corde honesta meditari. Laus enim a lauro dicta est, que solebat coronare uictores. Hec mystice  saliue sunt, quas tituli similitudo predixit: hec uerba que Scripturarum diuinarum uirtutem uidebantur exprimere.

uers. 2. BETH. in Domino laudabitur anima mea: audiant mansueti et letentur. Pulcherrime uno commate dilectio famulantis expressa est; non enim uel in se uel in diuitiis, sed in Domino suam animam dicit esse laudandam. Tunc enim gloriatur fidelis seruus, quando laudabilem Dominum habere cognoscitur; scit enim ad se referri bonum, cum Dominus eius fuerit multorum ore predicatus. Nam si quis hodie Domino detrahat, deuotus famulus quo furore succenditur, qua stomachatione cruciatur? Datum est enim fidelibus seruis ut aut de fama dominorum aduersa seuiant, aut de prospera opinione congaudeant.  Sequitur, audiant mansueti et letentur. Non dixit, lege docti, non ieiunantes, non psallentes, sed mansueti letentur, qui caritate precipua habere rerum omnium temperantiam consueuerunt.

uers. 3. GIMEL. Magnificate Dominum mecum, et exaltemus nomen eius in inuicem. Utilitas ista carnalis singulariter perfrui desiderat, quod delectatione auida concupiscit. Spiritualis autem gratia non uult sola facere quod multis proficit ad salutem, ne inter officia sanctitatis detestabilis inuidia misceatur, quod nunc uersus iste explanat. uocat enim fratres, hortatur populos obedientes, ut nomen Domini gloriosa societate magnificent. Sequitur, et exaltemus nomen eius in inuicem. Suauis commonitio, iustissima regula, ut ab omnibus in unum fiat, quod sancte unitati  constat offerri. In inuicem uero significat compositos choros, quando et psalmodiam Domini alterna sibi successione respondent. Que figura dicitur energia, id est imaginatio, que actum rei incorporeis oculis subministrat.

uers. 4. DALETH. Inquisiui Dominum, et exaudiuit me, et ex omnibus tribulationibus meis eripuit me. Ut inuitatus populus ad psalmodiam Domini festinaret, nunc dicit que sibi exinde bona prouenerint. Inquisiuit Dominum, non spatio longo terrarum, non per locorum latitudines forte distentas, sed in corde, ubi si maiestatem ipsius cogitamus, ibi eam presentem modis omnibus inuenimus. Et intende quid dicat: Inquisiui Dominum, et exaudiuit me: quoniam intellectus eius uniuersa complectitur, nec corporalibus  sensibus, sed spiritualibus uirtutibus operatur. Sequitur quantum Deum quesisse profuit, quando eum ex omnibus liberauit angustiis. Quis enim sufficeret particulatim tanta petere, quanta iste simul meruit impetrare? Dicendo enim, ex omnibus, nichil relictum est, quod remansisse suspiceris aduersum.

uers. 5. HE. Accedite ad eum, et illuminamini, et uultus uestri non erubescent. Prius laudes premisit, choros ordinauit; nunc in secunda parte et ad ipsam communicationem populos hortatur accedere, ut Ecclesie future ritum monitor spiritualis infunderet. Accedite non dicitur ebriosis, non adulteris, non superbis, sed sobriis, castis atque humilibus Christianis, qui illuminari de sacra perceptione mereantur,  sicut Apostolus de ipsa communicatione testatur: Quicunque manducauerit panem, aut biberit calicem Domini indigne, iudicium sibi manducat et bibit, non diiudicans corpus Domini. Probet autem seipsum homo, et sic de pane illo edat, et de calice bibat . Studendum est ergo, ut qui ad eum accedit, ita se humili satisfactione moderetur, ut illuminari potius quam cecari posse uideatur. uultus autem, sicut sepe diximus, significat presentiam, que potest mutato colore confusionem pati, si ei celestia munera subducantur. Fideles ergo non erubescunt, quoniam impetrant. Erubescere enim decepti est, qui ad sua desideria non ualet peruenire. Quidam hoc sic estimant sentiendum, facientes exinde non minimam questionem. Nam cum Apostolus dicat:  Qui solus habet immortalitatem, et lucem habitat inaccessibilem , hic quomodo ponit: Accedite ad eum, et illuminamini? Sed hoc compendio ipsius ueritatis absoluitur. Inaccessibilis eius lux dicitur, quando substantie ipsius singularis et omnipotens natura declaratur. Ceterum cum se gratia sancte Diuinitatis infundit, et ad eum acceditur, et illuminatio beata prestatur: unde dictum est et alibi: Qui illuminat omnem hominem uenientem in hunc mundum .

111 uers. 6. ZAIN. Iste pauper clamauit, et Dominus exaudiuit eum, et ex omnibus tribulationibus eius liberauit eum. Dicendo iste, spiritualem pauperem designat, qui non tantum mundanis opibus, sed uitiorum ubertate uacuatur. Iste pauper est, qui accedens  ad Deum illuminatur, iste cuius uultus non erubescit, qui quando clamat ad Dominum, salubriter et competenter auditur; et tunc prouenit, ut liberetur non ab una tribulatione, sed ex omnibus mundanis angustiis. Quod accidere solet iustis, quando in sancta conuersatione animas reddunt, et de seculi istius clade confusa ad securitatem perpetuam transferuntur. Perpende etiam quod hic Hebrei alphabeti sit littera transilita; pro sexta enim septima posita est; quod ad illud, ut puto, referendum est, quod supra memoraui, hunc psalmum significare quidem sanctos uiros, qui tamen non totis operibus probantur esse perfecti. Ego enim non inueni Patrum definitam de hac parte sententiam.

uers. 7. HETH. Immittet angelum Dominus in circuitu  timentium eum, et eripiet eos. Ne crederetur Dominus fideles suos posse negligere, presenti eos oraculo consolatur. Et inspice medicinale uerbum quod dicit, Immittet; nam propter insolentiam humane fragilitatis non palam facit, sed occultis immissionibus operatur; ut te nesciente, pro salute tua, quod expedire possit, accipias. Angelus autem minister est uoluntatis diuine. Quapropter si uis te angelum fieri, fac quod precipit, ut liberes periclitantem, subuenias anxio, eripias innocentem, et cetera que diuina iubet auctoritas. Tunc enim spiritu angeli sumus, quando ministri superne uoluntatis efficimur.

uers. 8. TETH. Gustate et uidete quoniam suauis est Dominus: beatus uir qui sperat in eo. Redit ad Domini  sanctissimam communicationem; nec desinit sepius dicere, unde nouit mortalibus perpetue uite gaudia prouenire. Gustate non pertinet ad palatum, sed anime suauissimum sensum, qui diuina contemplatione saginatur. Nam ut ipsum gustum intelligeres, sequitur, uidete, quod utique non ad os pertinet, sed ad inspectiuam sine dubio qualitatem; ut cum tale corpus accipimus, uite nobis concedi gratiam confidamus. Et ut ipsam communicationem non ad corpus commune traheres, Dominum dicit esse suauem, qui in ea salutem hominibus pro sua pietate concedit. uita enim nostra, que reuera Deus est, qui carnem sumptam ex uirgine Maria sibi uniuit, eamque propriam fecit, uiuificatricem eam esse professus est; sicut ait in Euangelio: Amen, amen, dico uobis, nisi  manducaueritis carnem Filii hominis, et biberitis sanguinem eius, non habebitis in uobis uitam eternam . Que licet ex humana natura sumpta sit, non tamen eam ut unius hominis ex nobis estimare debemus peccati alicuius contagione pollutam; sed adorabilem, salutiferam, uiuificatricem, que peccata dimittit propter uerbum cui adunata est, sicut in Euangelio ipse Dominus dicit: Ut sciatis quia potestatem habet Filius hominis super terram dimittendi peccata , et ad perpetue uite regna perducit. Subiungit itaque absolutam firmamque sententiam, beatum esse uirum qui sperare non desistit in Domino. Precipua res que tam frequenter iteratur, ut nunquam illud desinamus expetere, quod tanta cognoscitur assiduitate predicari.

 uers. 9. IOD. Timete Dominum, omnes sancti eius, quoniam nichil deest timentibus eum. Timorem Domini omnibus sanctis imperat, ne quis, quamuis bene meritus, a saluberrima intentione discedat. Sed quid utilitatis timor eius habeat consequenter ostendit dicens: Quoniam nichil deest timentibus eum. O breuis sententia, o immensa promissio! Possunt aliquid egere. quibus diuitie, quibus salus corporis, quibus regna tribuuntur: solus ipse nichil indiget qui timore Domini ditatus est.

uers 10. CAPH. Diuites eguerunt et esurierunt; inquirentes autem Dominum non deficient omni bono. In uno uersu terrarum diuites et pauperes Christi magnifica contrarietate distinxit. Ait enim: Diuites eguerunt et esurierunt. Quando egent diuites? quando  fidem non habent rectam. Quando esuriunt? quando minime Domini corpore satiantur. Tales ergo diuites egent, et saturati uentre, spiritu semper esuriunt. Quid enim habeant qui Deum non habent? Subsequitur, inquirentes autem Dominum non deficient omni bono, quia nullo bono deficiunt qui spiritali desiderio perfruuntur. Nam cum diligimus Dominum, in ipso omnia reperimus. Unus est qui queritur, sed in quo omnia continentur. O lucrum mirabile, o compendium singulare! Cur nos per diuersa fatigemus? Ad ipsum ergo unanimiter festinemus, post quem cuncta bona ultra non querimus, sed tenemus, sicut Apostolus dicit: Scimus quoniam diligentibus Deum omnia cooperantur in bonum . Hoc argumentum dicitur ex  contrario. Contrarium est enim egere diuites, et pauperes nullo bono deficere. Argumentum est argute mentis indicium [ed., iudicium], quod per indagationes probabiles rei dubie perficit fidem.

uers. 11. LAMED. uenite, filii; audite me, timorem Domini docebo uos. Peractis solemnibus que ad sacramenta Ecclesie pertinebant, nunc uenit ad tertiam partem, ubi illos alloquitur qui prima fidei rudimenta percipiunt. Dicendo enim, uenite, significat eos intra Ecclesiam non fuisse; quod etiam confitentibus nunc dicitur, quando ad fidem ueniunt Christianam. uox paterna sonat, uox pietatis admonet, ut ultro dicentem audiamus, quem tacentem exquirere deberemus. Sed quam suauis, quam utilis timor est, ad quem filius inuitatur. Cum dicit, docebo uos, admonet ne pauescamus, quod audiuimus timorem. Non est enim  timor iste qui formidetur, sed qui diligatur. Timor humanus amaritudinem habet, iste dulcedinem; ille ad seruitium cogit, iste ad libertatem trahit; postremo ille claustra metuit, hic celorum regna patefacit. Merito ergo timorem istum sic utilem professus est, ut auida mente discatur.

uers. 12. MEM. Quis est homo qui uult uitam, et cupit uidere dies bonos? Talis interrogatio proposita est quam omnium sequatur assensus. Quis est enim qui possit dicere, aut uitam nolo, aut dies bonos uidere non cupio? Sed utinam sic uitam perpetuam quereremus, sicut in ista temporali corda defigimus. Bonos autem dies, non istos dicit in quibus caducis delectationibus occupamur, sed illos qui uere boni sunt, et in summa sanctitate uersantur.

 uers. 13. NUN. Cohibe linguam tuam a malo, et labia tua ne 112 loquantur dolum. Hoc est uelle uidere dies bonos, si lingua nostra aliquid non loquatur incompetens. Malum est enim omne prohibitum; et quidquid ueritati repugnat, tali appellatione discernitur. Intende uero subtilius, quia prius cohiberi dicit linguam, quam, cum loqui uolumus, anterius commouemus. Addidit, labia ne loquantur dolum, que lingue motum protinus consequuntur, et quasi quadam harmonia sociata amborum modulamine humanus sermo peragitur. Dolus est autem, quando fallimus audientem, ut quod creditur ad auxilium, inferre uideatur incommodum. Quod merito prohibetur, quia pure conscientie constat semper aduersum.

uers. 14. SAMECH. Diuerte a malo et fac bonum, inquire  pacem et sequere eam. Ad uidendos dies bonos non sufficit tantum a malis actibus abstinere, nisi nos pietas compellat et bona peragere. Nam primus uirtutis gradus est aliena non querere, sed iterum superior egentibus propria non negare. In illo culpam refugimus, in isto palmam pietatis acquirimus. Nam pupillo non nocuisse, aut pauperem non exspoliasse, abstinentia est, que ad premium sola non sufficit. In illa quippe iudicatione soli audient: uenite, benedicti Patris mei, percipite regnum quod uobis paratum est ab initio mundi , qui gratiam Domini, ipso inspirante, diuersa largitione mercati sunt. uides ergo necessario additum, Et fac  bonum; ipsum est siquidem quod nos liberat atque commendat. Sciens autem propheta in hoc agone seculi cum corpore pacem fidelissimos non habere, et cum suis uitiis hic illis continuum esse certamen, pulcherrime dixit, inquire pacem; ut quamuis eam hic non habeant, tamen semper ab eis studiosissime perquiratur. Et non promisit quod hic possit quoquomodo comprehendi, sed imperat sequere eam, quasi precedentem. Nam quare sequenda est, nisi quia hinc fugit? In futuro autem speranda est, quoniam ibi perpetua stabilitate consistit. Queramus ergo seduli, sequamur intenti: quia illic eam inuenire non possumus, nisi hic diligentius inquiramus. Que tunc comprehendi dabitur, quando ipsum conspicimus pacis auctorem.

uers. 15. AIN. Oculi Domini super iustos, et aures  eius in preces eorum. uenit ad quartam partem, ubi usque ad finem duplici populum predicatione confirmat: modo iustorum premium narrans, modo impiorum peccata castigans, ut ab utraque parte commonitus seruire discat Domino populus acquisitus. Quod schema dicitur paradigma, efficacissimum plane figure genus, quando duplici utilitate precipitur quod sequamur. Cum enim dicit, Oculi. Domini super iustos. continuam gratiam Diuinitatis ostendit, ut aspectus immobilis super eos esse uideatur. Subiungit quoque exauditionis uelocissimam celeritatem, quando aures Domini paratas in eorum preces esse commemorat. Que enim illis ad obtinendum fiat mora, cum in ipsis qui exaudire possit inhabitat? Sed licet frequenter exaudiat peccatores, iustis tamen  multo amplius promittitur, quando in preces eorum paratas aures habere monstratur.

uers. 16. PHE. uultus autem Domini super facientes mala, ut perdat de terra memoriam eorum. Exposita iustorum gratia, nunc conuertitur ad penas malorum. Et ne dicerent pessimi, iustos attendit, nos autem non respicit, securi iam facimus qui ab illo conspici non meremur: pronuntiat uultum Domini, id est intellectum esse supra malos, quos sic attendit ut non respiciat, sic non respicit ut tamen eorum facta cognoscat. Timeamus ergo malum facere, quod eius scientiam nouimus non latere. Et considera quia et in istis dicitur, super facientes mala, ut falli non possit coniuncta uicinitas. Intellige uero quod utrosque uidet, sed eos euentu dispari contuetur: iustos  ut audiat, peccatores ut perdat. De terra uero dicit, id est de futura patria, quam soli Deo placiti possidebunt. Memoria eorum peribit, quia non erit iniquorum inter iustos ulla commemoratio. Illos enim in memoria nos habere dicimus, quibus aliqua prestare desideramus. Nam qui de memoria Domini exeunt, ad eterna supplicia sine dubitatione perueniunt.

uers. 17. ZADE. Clamauerunt iusti, et Dominus exaudiuit eos, et ex omnibus tribulationibus eorum liberauit eos. Iterum redit ad iustos, de quibus paulo latius dicit, ut populos enarrata dona reficiant, quos malorum pena terruerat. Discutiamus quid sibi uelit ista sententia. Iustos clamasse dicit ad Dominum, et  semper profitetur auditos. Quid ergo de martyribus dicimus, quos de suppliciis tyrannorum minime constat esse liberatos? Liberati sunt plane, quando ad celorum regna perducti, omnibus tribulationibus probantur exuti. Clamor enim iustorum non solum ad temporalem, sed maxime ad eternam utilitatem semper auditur.

uers. 18. COPH. Iuxta est Dominus his qui tribulato sunt corde, et humiles spiritu saluabit. Et iste uersus pertinet ad bona iustorum. Mos Domini et humana consuetudo diuersa est. Nam qui uult altioribus uicinus fieri erigitur; tenditur ut possit fastigia celsa contingere. Dominus enim altissimus attingi non potest, nisi per humilitates uidelicet inclinatas; nec ad dulcia eius gaudia nisi per amaras lacrymas peruenitur.  Siue, ut alii dixerunt, iuxta, significat non loco, sed auxilio. Inspiciendum est quoque quod dicit, qui tribulato sunt corde. Multi enim tribulantur, sed non ex corde, ut queruli, fatui, qui peccata non deflent, sed mundana eos damna contristant. Illi autem corde tribulantur, qui aliena mala suas faciunt esse miserias, qui mundum lugentes generalitatis cladibus affliguntur. Ipsos namque saluabit, qui se humillimis conuersationibus subdiderunt. Et intende quia non dicit uerbis humiles, quod habet plerumque nequitia peccatorum, sed spiritu; sicut in Euangelio dicit: Beati pauperes spiritu, quoniam ipsorum est regnum celorum .

uers. 19. RES. Multe tribulationes iustorum, et de his omnibus liberauit eos Dominus. Et hic et alter uersus  adhuc iustorum bona commemorant. Aptum enim fuit plus de ista parte loqui, ne fragilia corda mortalium iterato sepius timore succumberent. Multe reuera tribulationes sunt iustorum, quia eos et diabolus ualidius insequitur, et homines per inuidiam frequenter affligunt. Deinde impius tribulari potest, si quid aduersum solus ipse patiatur; iustus uero et propriis passionibus affligitur, et aliis caritate compatitur. Sed cum subiungitur, et de omnibus his 113 liberauit eos Dominus, potentia Creatoris ostenditur: quia liberationem eius tribulationum impedire non potest multitudo. Unde colligitur omnem iustum multis quidem tribulationibus onerari, sed de omnibus indubitanter absolui.

uers. 20. Dominus custodit omnia ossa eorum:  unum ex his non conteretur. Ossa dixit fidelium firmitatem, id est patientiam, mansuetudinem et ceteras uirtutes, que perire in sanctis nequeunt, quia Domino custode seruantur. Ipsa sunt enim que comminui non possunt, quamuis corporea ossa frangantur. Nam si ad litteram consideres, non minima questio uidetur oboriri: quomodo latronis illius ossa cui Dominus dixerat: Hodie mecum eris in paradiso , non sunt contrita, que a militibus leguntur esse confracta; et multorum martyrum corporali conditione reperis esse uiolata? Sed hoc omne neuum dubietatis excludit, si ossa uirtutem fidei et robur anime sentiamus.

uers. 21. SIN. Mors peccatorum pessima; et qui  oderunt iustum delinquent. Mortem peccatorum illam dicit que ab homine non potest intueri, quam non solum malam, sed etiam pessimam profitetur esse. Reuera pessima, quoniam eam eterna pena comitatur. Nam si ad istam mortem respicias que nostris oculis patet, frequenter inuenis diuitem peccatorem pomposis apparatibus decenter efferri, quem sic familia plangit, ut pium fuisse humanis auribus mentiatur. Amici etiam eum impensis lacrymis prosequuntur; ut reuera putes bonorum aliquem ereptum, qui magna cognoscitur lamentatione defletus. Quid de pretiosis referamus odoribus, quibus et post mortem eorum mansura corpora condiuntur, quod tanto studio, tanto apparatu peragitur, ut in funeribus ipsorum superstitum uita recreetur? Ubi est ergo  peccatorum mors pessima? Scilicet in inferno, ubi recepti penas patiuntur eternas. Quanta enim pompa, ut credimus, purpuratus ille diues ad sepulcra perductus est, qui guttam aque frigide ab Lazaro paupere postulauit ? Et nota quod in isto nomine asperitas mortis ipsius explanatur. Pessima enim dicta est, quasi pessumdata. Subiunxit quoque: Et qui oderunt iustum delinquent, id est qui Dominum Saluatorem nefando odio habentes, mandata ipsius suscipere noluerunt; nam et istorum mors pessima est, sicut et illorum de quibus superius dixit.

uers. 22. TAU. Redimet Dominus animas seruorum suorum, et non derelinquet omnes qui sperant in eum. Quam bene in spe bonorum psalmus iste finitus est,  ut malorum collegia deserentes, ad bona potius futura tendamus! Redimet Dominus, scilicet sanguine pretioso: quoniam qui in ipso recte crediderit, a peccatorum debita captiuitate redimetur. Animas frequenter Scriptura ponit pro hominibus, sicut in Exodo scriptum est: Descenderunt in Aegyptum anime septuaginta quinque . A parte enim meliore bene totus homo suscipitur. Sed uide quia seruorum suorum dicit, non iniqua libertate uiuentium. Addidit quoque, et non derelinquet, scilicet tanquam Pastor bonus, qui oues suas sedula pietate custodit. Sed geminauit promissionis omnino cautelam. Non enim dicit nullum derelinqui, sed omnes qui sperant in eum. Nam derelinquet illos qui spem suam aut in propriis uiribus, aut in alicuius hominis presumptione  posuerint.



Conclusio psalmi.

Peracta sunt psalmi huius sacrosancta mysteria, ubi sic missarum ordo completus est, ut eum conscriptum putes temporibus Christianis. Hic enim et hymnorum ordo decursus est; hic ad communionem deuotus populus iubetur accedere; hic inuitantur uenire qui prima fidei rudimenta suscipiunt, ut nichil tante rei deesse sentias, cum tamen nullum horum tunc prouenisse cognoscas. Hic etiam genus humanum, et iustorum bonis inuitatur, et malorum ultione terretur. Hoc est quod titulus ille precinuit, quando Dauid ante Abimelech uultum mutauit; ut et nos nostram uoluptatem utiliter commutantes, ad tutissimam  Domini Ecclesiam catholicam confugere debeamus. Est etiam calculus iste, qua Dominus etate passus est, in qua et nos lectione Patrum resurgere credimur. De qua pater Augustinus in Enchiridion libro suo  multipliciter, ut solet, diligenterque tractauit; ut nulli sit dubium psalmum tantis uirtutibus consecratum, memorie nostre sacculis uelut thesaurum celestem frequenti meditatione condendum.



EXPOSITIO IN PSALMUM XXXIu.



Ipsi Dauid.

Non grauat breuiter interdum dicta repetere, ut legentis animus ad memorie necessaria studia reuocetur. Dauid, sicut diximus, duas significationes  amplectitur, manu fortis, et desiderabilis, quod utrumque Domino Saluatori certum est conuenire. Manu fortis est, quia mortis nostre captiuitatem cum impio auctore prostrauit; desiderabilis est, quoniam aduentus eius nobis bona ineffabilia pollicetur. Cantatur ergo psalmus iste a persona Domini Saluatoris, qui se petit ab inimicorum persecutione liberari. Ipsi enim ubi commemoratur in titulo, Christum commonet intelligi, qui congrue Dauid dicitur, quoniam bene huic tota expositio istius nominis applicatur.



Diuisio psalmi.

Per totum hunc hymnum uerba sunt Domini Christi a dispensatione qua passus est. Primo membro psalmi persecutoribus retributionem postulat debere  restitui: optans illis contraria, que tamen ad conuersionem eorum sint nichilominus profutura. Secundo de resurrectione sua gaudet: et Iudeorum iniquitates exprobrans, actum proprie passionis exponit. Tertio promittit se per uniuersum orbem terrarum in membris suis paterne potentie confiteri, qui eum ab inimicis suis resurrectionis beneficio liberauit: deprecans ut confundantur persecutores [ed., peccatores], et exsultent in magna gloria fideles.



Expositio psalmi.

114 uers. 1. Iudica, Domine, nocentes me; expugna impugnantes me. Assumpta pro nobis clamat infirmitas, ut damnentur nocentes, id est, diabolus cum ministris, quod nouerat esse uenturum. Malos enim iudicare damnare est, quia nequeunt in disceptatione  liberari qui semper prauis actionibus probantur impliciti. Sed hoc, ut dictum est, ad diabolum pertinet cum sequacibus suis, per quos prouenit Iudaice uoluntatis iniquitas. Nam cum ipse precipiat: Pro inimicis uestris orate , hominibus hec non potest conuenire sententia. Ipsos ergo petit debere damnari, quos uirtute prescientie sue nouit ad penitudinis remedia non uenire. Nam in subsequentibus, ubi uenit ad homines, conuerti eos desiderat, non perire. Adiecit etiam: Expugna impugnantes me. Qui impugnat superare contendit; qui expugnatur omnino iam uictus est. Merito ergo spiritus immundi impugnatores dicuntur, quia licet sanctos uincere nequeant, contendere tamen cum eis improba uoluntate  non desinunt. Expugnat autem Dominus, qui solus preualet implere que uult, cuius certamen triumphus est, et omnis pugna uictoria.

uers. 2. Apprehende arma et scutum, et exsurge in adiutorium mihi. Arma ab arcendo dicta sunt, quod per ea hostes uiolentissimos arceamus. Et ideo hoc humana consuetudine dicitur, que armat manum, ut opprimat inimicum. Ceterum arma et scutum sola uoluntas est Domini, qua protegit periclitantem, et expugnat aduersum. Hanc enim tropologiam dicit et Apostolus: Scutum fidei, et galeam salutis, et gladium spiritus . Scutum enim dictum est quasi sculptum, quod in ipso antiqui sua facta signabant. Nam quod dicit, apprehende, nunquid a Deo sumitur ad tempus peregrina defensio? Semper  illi paratus est exitus rerum, qui probatur omnipotens; nec quasi de quiete exsurgere creditur, qui nunquam iacuisse declaratur. Arma igitur pertinent ad indumenta ferrea, per que salus humana defenditur; scutum ad repellendos ictus inimici, ut frustrata tela cadant, que fuerant in exitium hominis destinata. Precatur ergo Dominus Christus a natura humanitatis sue, ut et salus eius muniri debeat, et inimici uoluntas suis ausibus efferatur.

uers. 3. Effunde frameam, et conclude aduersus eos qui persequuntur me: dic anime mee: Salus tua ego sum. In Scripturis diuinis, framea multas continet significationes; intelligitur enim et gladius, intelligitur hasta regalis, intelligitur et dolus, intelligitur et uindicta; hic tamen uult accipi animam suam, que reuera  aduersariis framea fuit. Per ipsam quippe gestum est ut idolorum cultus sacrilegus interiret, ut diaboli uinceretur iniquitas, ut mortis ipsius potestas percussa succumberet, cum ante toto orbe libera potestate regnaret. Nam et in alio psalmo iam lectum est: Eripe animam meam ab impio, frameam tuam . Effunde ergo frameam, id est animam meam dilata munere tue pietatis indulto. Conclude, hoc est passione mea, et lege tua completa, quam predixeras per prophetas. Petit etiam anime sue a Domino dici: Salus tua ego sum, quia uerba eius nouit sine aliqua difficultate compleri.

uers. 4. Confundantur et reuereantur inquirentes animam meam.

uers. 5. Auertantur retrorsum, et erubescant qui cogitant  mihi mala. Hic iam ubi uenit ad homines, non maledictio funditur, sed correctio postulatur. Confundi est facta sua erubescere, et in meliorem sententiam commutare; nam et illi confusi dicuntur, qui conuincuntur ad penam. Sed ut magis hoc ad conuersionem intelligere debuisses, addidit: Reuereantur, id est, emendati colant, quem persequendum esse putauerant. Inquirentes animam meam, in malam partem dicitur; qui sic querunt, ut eam non uenerari uelint, sed a corpore segregare festinent. Nam queri animam Christi et in bonam partem positum est, ubi ait: Periit fuga a me, et non est qui requirat animam meam . Auerti autem retrorsum non dicitur, nisi illis qui corrigendi iudicantur. Nam et Petro apostolo, qui salutem  Christi humanitus uindicabat, dixit: Redi retro me, Satanas , non ut periret, sed ut Domini uoluntatem felici emendatione sequeretur. Ergo quos retrorsum redire uult, non illos optat intentionem pessimam sue uoluntatis efficere: sed potius se sequi, ubi non probantur errare. Qui cogitant mihi mala, siue de Iudeis, siue de hereticis, siue potest accipi de paganis. Omnes enim mala cogitant qui preter religionem catholicam asserere aliqua praua intentione festinant.

uers. 6. Fiant tanquam puluis ante faciem uenti, et angelus Domini affligens eos. Puluis terrena quidem, sed nimis arida tenuisque substantia est, que uento flante in sua sede manere non sinitur, sed in auras liquidas eleuatur. Ita uoluntates peccatorum,  cum ueritatis fuerint inspiratione commonite, a terrenis uitiis subleuantur, et ad uirtutes ethereas, prestante Domino, perducuntur. Sic ergo malis optatur ut ad uitam celestem felici emendatione perueniant. Angelum dicimus superne uirtutis nuntium, per quem diuina iussa complentur. Iste ergo angelus conuersos affligit, ut in illam patriam felicem humilitatis munere perducantur. Sed afflictio ista beneficium est, quando in locum magni muneris, ut emergat, optatur.

uers. 7. Fiat uia eorum tenebre et lubricum, et angelus Domini persequens eos. In contrarium uerti peccatoribus omnia postulauit, ut uia propria que illis uidetur lucida uel fixa, cum in eadem delectabiliter commorantur, fiat illis tenebrosa, quam horreant,  et lubrica, ut in eadem diutius stare non possint; sicut et Ieremias propheta dicit: Et propter hoc facta est uia eorum lapsinosa in tenebris, et supplantabuntur, et cadent in ea . Quod si adhuc in malis suis decreuerint immorari, uirtus Domini persequatur; quatenus eos in sceleribus suis herere non faciat, qui ad interitus sui uota festinant. O multarum contrarietatum magna felicitas! Quantis uotis hic petitur, ut aduersitas prosperrima prebeatur!

uers. 8. Quoniam gratis absconderunt mihi interitum laquei sui, uane exprobrauerunt animam meam. Gratis reuera, quibus nichil mali fecerat. Que figura dicitur syncrisis, cum comparatione quadam iustiorem causam nostram, quam aduersarii demonstramus. Illud enim gratuitum 115 dicimus, quod non alicuius  rei compensatione tribuitur. Absconderunt mihi, ut illi putabant, qui diuinitatis eius potentiam non credebant. Nam quid potest abscondi, cui nichil occultum est? Ille enim et proditorem suum in cena designauit, et passionem, antequam proueniret, edocuit; nec quidquam fuit quod ei absconderetur, quia omnia sue uoluntatis dispensatione patiebatur. Bene autem dictum est, interitum laquei sui, quia ille laqueus non morientis erat, sed peccantis magis interitus. Nam quod sequitur, uane exprobrauerunt animam meam, significat false accusauerunt, quando Iudaicus populus Domino Saluatori dicta ueracia quasi crimen aliquod imputabant. Clamabant enim uesani mendaciter: Hic est qui dicebat, destruam templum hoc ; cum ille dixerit: Destruite templum hoc, et in triduum edificabo illud . Quid enim plus uanum quam illud ad culpam prauitatis studio uelle conuertere, quod predicabatur omnibus ad salutem?

uers. 9. ueniat illis laqueus quem ignorant, et captio quam occultauerunt apprehendat eos; et in laqueum incidant in idipsum. Pia retributio, uindicta salutaris; ut quia illi laqueum parauerant, qui credebatur posse nesciri, in illam tendiculam incidant quam sensus peccatoris ignorat; scilicet nexu ueritatis astricti reddantur potius absoluti. Sequitur, et captio quam occultauerunt apprehendat eos. Que est illa captio, nisi mors Domini Saluatoris, que occultis machinata probatur insidiis? Apprehendat eos, quasi fugientes  protinus consequatur, et illud totum efficiat, ne derelicti suis sceleribus obruantur. Et nota quod hic in bonam partem ponit laqueum; ut mandatis Domini capti, in idipsum celesti gratia perseuerent. Sic orat cui gratis laqueus occultabatur exitii, qui malum pro malo non reddidit, sed in cruce positus pro suis persecutoribus exorauit.

uers. 10. Anima autem mea exsultabit in Domino: et delectabitur super salutare eius. Postquam de spiritibus immundis, que illis erant emersura, competenter edixit, et pro peccatoribus more sue pietatis orauit, uenit ad secundum membrum, ubi et letitiam proprie mentis exponit, et passionis ordinem lucidissima ueritate narrauit. Prima quippe sancte anime beatitudo est, exsultare in Domino: quia totum illic  conquiritur, cum mens ibi purissima destinatur. Nam qui letatur in Domino, nec gaudium eius aliquando deficit, nec suauius quidquam quod amare possit inueniet. Quid ergo sequitur istam exsultationem? scilicet quoniam delectabitur super salutare eius. Salutare autem est Domini maiestas uerbi, unde salus egreditur, et uita prestatur, fons misericordie, supplicantium remedium, remissio peccatorum.

uers. 11. Omnia ossa mea dicent: Domine, quis similis tibi? Ossa nec sensum nec uocem habere manifestum est, sed  fortitudo animi et constantia mentis debent intelligi. Que merito ossibus comparantur, quia sicut illa corpus continent, ita et hec sanctas corroborat uoluntates. Dicant ergo hoc sacramentum ossa, non caro, id est  firmitas, non remissio: quia talem hymnum non potest nisi sola mentis dicere fortitudo. Quis negatiuum est: quia nemo potest esse similis, cum sit sancta Trinitas singularis. Multum quippe est creatura a Creatore dissimilis: illa denique seruit, iste dominatur.

uers. 12. Eripiens inopem de manu fortioris [ed., fortiorum] eius, egenum et pauperem a rapientibus eum. In isto uersu exposuit quod superius dixit: Quis similis tibi? Nam cum diabolus manu sua teneret pene totum genus humanum, de illa potestate qua tenebatur obnoxium, constat incarnatione uerbi fuisse liberatum. Addidit quoque egenum et pauperem, ut hec tria in unum collecta conditionem generis humani pressam calamitatibus indicarent. Inops ergo  dicitur, quia mortalis effectus est; egenus, quia in laboribus et sudoribus panem quesiuit; pauper, quoniam de illa sapientia et puritate deiectus, solam tenuem et umbratilem ratiunculam possidebat. Nam quis dicat eos uere sapuisse, qui auctoris sui probabantur scientiam non habere? Sed hunc talem per incarnationem suam liberasse, quam mirabile, quam est omnimodis singulare, ut merito dicatur: Domine, quis similis tibi? Et memento quod supra, de manu fortioris, diabolum significat, qui utique fortior hominibus erat. Inferius a rapientibus eum, spiritus immundos intelligi uult, qui potestati diabolice nefanda deuotione commilitant.

uers. 13. Exsurgentes testes iniqui que ignorabam interrogabant me. Postquam dixit multiplices calamitates  quibus premebatur humanitas, ut se ab ea non redderet alienum, quam pro nobis assumere sua pietate dignatus est, nunc propriam commemorat passionem. Testes igitur, qui subito impetu belluino consurgunt, nec moderate adducuntur in medium, sunt sine dubitatione falsissimi, quos uno uerbo potenter designat dicens: Iniqui. Reuera iniqui, qui erant contra ueritatem iustitiamque locuturi. Iungit: Que ignorabam, id est que me dixisse omnimodis nesciebam. Sic enim de illis dicimus qui se Domini beneficio recta conuersatione custodiunt: nescit mentiri, nescit rapere, nescit opprimere. Ignorabat enim Dominus blasphemare, quod ei princeps sacerdotum scissis uestibus imputauit, quando dixit: uidebitis Filium hominis sedentem ad dexteram Patris  ; et subsecutus est princeps Iudeorum: Blasphemauit; quid adhuc egemus testibus? Sed quale testimonium fuerit, subsequenti uerbo declarauit; ut eos non diceret conuicisse, sed interrogasse, quasi non de sua integritate confisus, sed de aliena uoce sollicitus. De quo loco Mattheus euangelista sic ait: Nouissime autem uenerunt duo falsi testes, et dixerunt: Audiuimus hunc dixisse: Possum destruere templum hoc , etc.

uers. 14. Retribuebant mihi mala pro bonis, sterilitatem anime mee. Non potuit aliquid nec breuius nec elegantius dici. Beneficia Domini actusque Iudeorum singulis sunt sermonibus explicata, id est mala pro bonis; scilicet quia dum ille uitam credentibus contulisset, isti mortem reddere maluerunt;  quod retributionis genus malorum omnium probatur extremum. Sterilitas quoque anime fuit, quando Magister bonus in ipsis fructum fidei reperire non potuit; nec pectora eorum credulitatis germina reddiderunt, que saxeo stupore durata sunt. Sed ne Iudei se leuiter estiment addictos huic sterilitati, et in ficulnea illa  maledixit, in qua fructus omnino non reperit .

uers. 15. Ego autem, cum mihi molesti essent, induebam me cilicio. Cilicium fit ex hedis asperum 116 setigerumque tegumentum: qui ad delicta iure referuntur, quoniam et in iudicio Domini in peccatorum parte sunt positi. Ergo Dominus, quia carnem peccati assumpsit, cilicium se induisse commemorat.  Nam si historice accipias, nunquam eum legis usum fuisse cilicio. Ergo dum Iudei per contumelias et insidias essent molesti, ille diuinitatem suam carnis uelamine tenebrosis mentibus occulebat, quia non merebantur agnoscere quem tali impietate tractabant. Hoc schema metriasmos, id est mediocritas dicitur, quoties rem magnam humili uoto deiicimus. Quam figuram et in hoc, et in subsequentibus uersibus diligens lector agnosces. Et considera uerbum celestis patientie; non dicit, cum me persequerentur, sed cum mihi molesti essent; quod solemus dicere in leuibus causis, ubi aliquid importune suggestum tediosa uoluntate suscipimus.

uers. 16. Et humiliabam in ieiunio animam meam, et oratio mea in sinu meo conuertebatur. Ieiunium  Domini fuit, quando nefanda obstinatione duratos non inueniebat, quos in epulas spirituales assumeret. Hec enim fuit sterilitas anime ipsius, quod et ieiunium. Ieiunium enim dictum est quasi inedium, quod abstinentes diutius ad inediam usque perducat. Ieiunauit ergo Dominus, quia se ei incredula turba subtraxerat. Potest etiam et ieiunium corporale Domino conuenire, quoniam quadraginta diebus et noctibus ieiunauit in monte ; sed illo perfecto ieiunio de quo Isaias dicit: Solue omne uinculum iniquitatis, dissolue obligationes uehementium commutationum, dimitte afflictos in remissione, et omnem retributionem iniquam disrumpe; frange esurienti panem tuum, et pauperes sine tecto induc in domum tuam. Si uideris nudum, cooperi, et domesticos seminis  tui non despicies. Tunc erumpet matutinum lumen tuum, et sanitas tua cito orietur. Et precedet ante te iustitia tua, et maiestas Domini circumdabit te. Et tunc clamabis, et Deus exaudiet te, adhuc te loquente dicet: Ecce adsum , et cetera, que textus ille mirabilis celesti munere pollicetur. Ita Magister bonus, quod prophetarum predixerat libris, humanitus euidentibus monstrauit exemplis. Addidit quoque secretiorem causam que bene euangelica similitudine reseratur. Dicit enim Dominus discipulis suis: Intrantes autem in domum salutate eam dicentes: Pax huic domui. Et si quidem fuerit domus illa digna, ueniet pax uestra super eam; sin autem non fuerit digna, pax uestra ad uos reuertetur . Talis est et ista oratio que fundebatur a  Domino. Nam dum eam detestabiles Iudei minime suscipere mererentur, in sinu eius, id est in secreto pectoris, unde fuerat egressa, remeabat. Si enim in pectoribus fuisset operata, non conuersa utique, sed diceretur effusa.

uers. 17. Sicut proximum, sicut fratrem nostrum ita complacebam, tanquam lugens et contristatus sic humiliabar. Quantum ad eloquentiam Latinam proximo et fratri complacuisse nos dicimus: sed hic mutatus est nominum casus; pro datiuis enim accusatiui sunt positi. Que figura dicitur antiptosis, quando casus pro casu ponitur. Dicit enim sicut de proximo, sicut de fratre nostro, ita mihi complacebam; id est de eorum affinitate gaudebam, qui me hostiliter insequebantur.  Ipsa est enim perfecta retributio, si pro odio gratia, si beneficium pro lesione prestetur. Complacebat enim in illis Dominus, quando eos docebat ne delinquerent, quando pro ipsis Patri in cruce positus supplicabat. Sequitur, tanquam lugens et contristatus sic humiliabar. Illa Domini sanctitas et impensa caritas quam docebat, quamuis sicut fratres et proximos se Iudeos dilexisse testetur, contristatum se tamen iuste commemorat, quia in cunctis fidem inuenire non potuit, quam magnopere querebat. Si quis enim nobis bene uelit, necesse est ut contristetur, quando in nobis non potest reperire quod querit.

uers. 18. Et aduersum me letati sunt et conuenerunt: congregata sunt super me flagella, et ignorauerunt. Cum Christus Dominus pie contristaretur, Iudei  impia libertate letabantur. Sed diuersa erit ista retributio: Christus gaudebit de tristitia sua, Iudei de propria erunt exsultatione cruciandi; nam beati sunt qui propter iustitiam lugent , et miseri qui inepta gratulatione superbiunt. Exponit etiam casum pessime cecitatis: quia in Dominum suum tormenta preparabant, que in ipsos erant iustitie compensatione reditura. Hoc est enim quod dicit: Et ignorauerunt: quia in eos habuit conuerti, quod corporaliter innocenti uidebantur ingerere.

uers. 19. Dissoluti sunt, nec compuncti sunt; tentauerunt me et deriserunt derisu; striderunt in me dentibus suis. Post impie temeritatis excessum, dicit que Iudeis acciderint; nec tamen obstinationem eorum commemorat potuisse conuerti. Dissoluti sunt utique,  cum passione Domini sol tenebras accepit, terra contremuit, uelum templi scissum est ; et cum hec tanta fuerint ostensa miracula, non sunt tamen conuersi faciente duritia. Tentauerunt uero quando dixerunt: Dic nobis si tu es Christus ? Deriserunt, quando crucifixo imputabant, sicut Mattheus euangelista testatur: Similiter et principes sacerdotum deridentes eum cum scribis et Phariseis dicebant: Alios saluos fecit, seipsum saluum facere non potest . Genus autem illud locutionis tunc adhibetur, quando res aliqua copiosissime significatur impleta; ut, Benedicens benedicam te, maledicens maledicam te, edificans edificabo te, et his similia. Quod argumentum dicitur notatio, cum ex uerbi positione elicitur similitudo  sermonis. Sequitur, striderunt in me dentibus suis, quod fit a seuis hominibus, quando ratione uincuntur. Nam cum eis pro ueritate uerba defecerint, tunc impatienter dentibus fremunt, suasque uoluntates tacita interminatione denuntiant. Sed hoc totum ad magnam humani generis edificationem refertur: ne membra sibi existiment onerosum pati, quod caput suum sustinuisse cognoscunt.

uers. 20. Domine, quando respicies? restitue animam meam a malefactis eorum, a leonibus unicam meam. Quando respicies? pro consuetudine infirmitatis humane dicitur, cui morosum uidetur quodcunque futurum est, que mox ut cupit aliquid, festinat implere. Restitue uero dixit, quasi ereptam redde;  hoc est, presta resurgere a malefactis: quia iniuste probatur occisus. A leonibus enim, a potestatibus cruentis atque crudelibus significat. Unicam, quidam carnem Domini aduertere uoluerunt, que licet sit ista communis, unica tamen facta est, quia de uirgine, quia sine peccato, quia sociata est uerbo, hoc est Dei Filio. Siue unicam, catholicam Ecclesiam intelligamus, 117 que in toto mundo una est, et dilectione magna, unica nuncupatur, a qua hereticorum conuenticula omnimodis excluduntur. Nam ut probes ipsam dici unicam, sequens uersus ostendit, qui de Ecclesia locuturus est. Et respice rerum ordinem pulcherrime fuisse seruatum: prius pro resurrectione sua deprecatus est, que reuera iam contigit: post orauit de Ecclesie liberatione, que tempore iudicii  ab omni erit inquietudine munienda.

uers. 21. Confitebor tibi, Domine, in Ecclesia magna: in populo graui laudabo te. uenit ad tertium membrum, ubi iam percepto munere resurrectionis, profitetur se in toto orbe Domino confiteri. Duas diximus esse confessiones, unam laudis, alteram penitentie. Sed hic ut preconialem debuisses aduertere, paulo post sequitur, laudabo te. Magna uero Ecclesia est populus Christianus, recte fidei tenax, qui amplitudine sui totius mundi spatia comprehendit. Sequitur, in populo graui, utique fructuoso, qui non in leuibus paleis, sed in frumentalibus granis noscitur constitutus. Quem ueniens aura tentationis de area Christi non abiicit, sed uentilationibus purgatur potius quam longe proiicitur. Quapropter in  graui populo laudatur Dominus; a leuibus autem et fide uacuis utique blasphematur.

uers. 22. Non insultent in me qui aduersantur mihi inique, qui oderunt me gratis et annuentes [mss. A., B., F. annuunt] oculis. Ordo uerborum talis est: Non insultent in me qui aduersantur mihi inique, annuentes oculis, qui oderunt me gratis. Insultant heretici, quando aliquos de numero fidelium sancta perdit Ecclesia; aduersantur inique, quando de pereuntium errore letantur. Hoc ne fiat pia Domini intercessione deposcitur. Sequitur, qui oderunt me gratis; hoc est quibus nichil nocui. Inaniter siquidem exsecratur, cui lesionis causa nulla premittitur. Annuentes autem oculis dixit, quod solet fieri quando uoluntatem nostram  tacita et dolosa significatione declaramus; et ubi uoce prodi nolumus, oculorum quempiam nutibus admonemus.

uers. 23. Quoniam mihi quidem pacifice loquebantur, et super iram dolose cogitabant. Predicitur Iudeorum nefanda dolositas, que non nostris, sed uerbis euangelicis indicitur. Pacifice loqui uidebantur quando dicebant: Magister, scimus quia uerax es, et uiam Dei in ueritate doces: licet tributum dare Cesari, an non ? Sed potest dolum cogitare etiam qui non disponit occidere, ut si quis pecuniam aut possessionem proximo machinetur auferre. Sed addidit iram, ut dolus eorum exitialis fuisse declaretur. Hoc ad illud refertur, quando dolosam machinationem  tractabant: Oportet unum pro omnibus mori .

uers. 24. Dilatauerunt in me os suum; dixerunt: Euge, euge, uiderunt oculi nostri. Dilatauerunt utique os suum quando clamabant: Crucifige, crucifige ; iam non annuentes oculis, non dolose cogitantes, sed aperta et libera uoce damnantes. O scelestum facinus! Negauit iudex fieri quod populus clamabat impleri. Sequuntur uerba lethaliter letantium Iudeorum; ac si dicerent: bene, bene uidemus de te quod desideramus efficere; ut dissuasor plebis cum latronibus in cruce penderes. En mira patientia, in quo erat summa potestas. Nunquid non ualuit ad confundendos inimicos uiuus descendere de crucis patibulo, qui mortuus die tertia resurgere  potuit de sepulcro? Sed non conueniebat diuine uirtuti ad uerba insultantium commoueri, ut amplius erubescerent, dum omnia predicta constarent. Sed quamuis Iudeos Euge, euge dixisse in Euangelio non legatur, similia tamen insultationum uerba locuti sunt, ut una res per sermonum uarietates ueraciter probetur esse narrata. Euge, euge per figuram dictum est epizeuxis, quando sine aliqua interpositione in uno uersu uerba geminantur.

uers. 25. uidisti, Domine, ne sileas; Domine, ne discedas a me. Ad hec et ista tria uerba pertinent que superius dignoscuntur esse narrata. uidisti, hoc est probasti completa, que contra me preuideras esse cogitanda. Sic enim dicimus, quando aliquid in memoriam reuocare desideramus: uidisti  quam crudelis exstitit mihi; uidisti quanta in me fecerit latronis improbitas. Ne sileas, id est non differas dare sententiam, quod utique tacendo non potest fieri, sed loquendo. Nam quod dicit, ne discedas a me, a parte accipiendum est humanitatis, que subiacuit passioni.

uers. 26. Exsurge, Domine, et intende iudicio meo: Deus meus, et Dominus meus, in causam meam. Sicut sepe dictum est ab humana consuetudine, Exsurge dicitur illi qui semper uigilat, semper intentus est; et cum iugiter omnia respiciat, tunc tamen putatur intendisse dum uindicat. Iudicio meo, quod pertulit a Iudeis, iudicium sine iure, tormenta sine scelere, mortem sine peccato. Bene autem dixit meo, quod reuera pertulerat. Pulchre siquidem dixit, in causam  meam respice, non in penam; pena enim sceleratis uidebatur esse consimilis; causa uero talis cum nullo poterat esse communis. Sed que est ista causa, que a Deo petebatur intendi? scilicet ut qui dare uenerat salutem humano generi, ab insanis et perfidis probaretur occidi.

uers. 27. Iudica me, Domine, secundum misericordiam tuam, Deus meus; et non insultent in me inimici mei. Quamuis haberet optimam causam qui peccata non fecerat, tamen se petit secundum misericordiam iudicari, ut nobis ostenderet precationis exemplum, qui tale non poteramus habere negotium. Sequitur quoque: Et non insultent in me inimici mei: scilice ne dicant quod insultantium potest habere  nequitia, id est potuimus, fecimus, egimus; sed precatur ut mala sua potius salutariter tristes defleant, quam se exitialiter implesse congaudeant.

uers. 28. Non dicant in cordibus suis: Euge, euge anime nostre; nec dicant: Absorbuimus eum. Expressit insultationem quam superius fecerat sentiendam. Non dicant: Euge, euge, id est, bene, bene. uerba sunt enim ista scelerata mente letantium, que iam dicere non possunt, dum compunctionibus affliguntur. Damnent ergo malam conscientiam suam, ne possint penalem subire sententiam. O ingens et immensa pietas Creatoris! non patitur eos letos temporaliter relinqui, ne debeant eterna calamitate percelli. Absorbere est autem in corpus alterius subita celeritate transmitti; quod accidit illis qui aliquibus  superstitionibus deglutiti, a uere fidei uiuacitate discedunt. Sed hoc petit ad informandos fideles. Ceterum ineffabili eius 118 puritati talia non poterant euenire.

uers. 29. Erubescant et reuereantur simul, qui gratulantur malis meis.

uers. 30. Induantur pudore et reuerentia, qui maligna loquuntur aduersum me. Digna uindicta, pena sufficiens. Nam qui erubescit actus suos, propria estimatione damnatus est, et se ultore torquetur, qui uinculo confusionis inuoluitur. Potest tamen aliquis erubescere, et reuerentiam non habere. Hic autem addidit, et reuereantur simul, ut conuersionis eorum indicia declararet. Reuerentia est enim Domini timor cum amore permixtus; quod illis prouenit qui  uoluntate sincerissima confessionis munera consequuntur. Sequitur, induantur pudore et reuerentia. Quasi quodam cilicio penitentie, quasi ueste lugubri. Pudorem contra audaciam ponit, quam habuerunt furentes; reuerentiam contra impudentiam falsitatis, ut duabus uirtutibus curent, quod duobus commisere criminibus. Magna enim dixit locutos, id est superba modum probitatis excedentia, sicut beatus Ioannes in Apocalypsi commemorat: uidi os loquens magna aduersus Deum .

uers. 31. Exsultent et letentur qui uolunt iustitiam meam; et dicant semper, Magnificetur Dominus, qui uolunt pacem serui eius. Postquam de persecutoribus sufficienter edictum est, uenit ad partem fidelium: illos optans salubri penitudine cruciari, istos summa  beatitudinis exsultatione compleri. Et illud respice, quod merita eorum ipsa quoque uerba distinguunt. Persecutores enim solent dicere, Euge, euge, anime nostre, quod temporale gaudium et fugitiua letitia est. Beati uero dicunt: Semper magnificetur Dominus, quod eternum atque perpetuum est. Illi animabus suis mundanas conferunt uoluptates; isti ad Dominum propria uota conuertunt, et exsultationem suam non in se, sed in eius laudibus ponunt. Quod autem dixit, serui eius, ad humilitatis respicit formam: quia in assumpta carne humilitas est, in maiestate uero potentia. Sic utrumque perfectum atque uerissimum, unus est Dominus Christus. Qui ergo uolunt pacem serui eius? Scilicet qui a uitiis redduntur alieni, et  in continentie bono, diuino munere animi tranquillitate uersantur.

uers. 32. Et lingua mea meditabitur iustitiam tuam, tota die laudem tuam. Lingua ipsius meditata est iustitiam, quando Nouum Testamentum populis predicauit. Tota die, sicut sepe dictum est, uniuersum uite tempus ostendit. Sed quia humanitati impossibile uidetur Deum continuata uoce laudare, ad intellectum nos bonorum actuum transferamus: quia semper Deum laudat qui in omni uoluntate sua diuina iussa considerat.



Conclusio psalmi.

Consideremus Christum Dominum per totum psalmum quanta nobis dispensatione loqui dignatus est. Fecit enim ab oratione principium, sicut et in aliis  similibus psalmis. Deinde passionis et resurrectionis sue uentura narrauit. Postremo finit in spe magna fidelium, ut dubium non sit et hunc psalmum prefata regula fuisse conclusum. Quapropter gaudeamus in cladibus, exsultemus in periculis. Nam cur a fidelibus debet refugi, quod ille rerum Dominus pro omnium salute sustinuit? Notandum preterea secundum hunc esse psalmum eorum qui passionem et resurrectionem Domini latius intimare noscuntur.



EXPOSITIO IN PSALMUM XXXu.



In finem seruo Domini psalmus Dauid.

Hec omnia nomina bene intelliguntur de Domino Saluatore. Nam et in finem ipsum significat. Et seruo Domini de ipso dicitur qui formam serui accipiens,  factus est obediens usque ad mortem ; sicut Isaias propheta de ipso dicit: Ecce seruus meus, suscipiam eum . Psalmus uero et Dauid frequenti expositione iam nota sunt; que ideo ad personam Domini pertinere noscuntur, quoniam ei conuenire ipsorum nominum expositio declarat.



Diuisio psalmi.

Totus psalmus a persona prophete dicitur. In primo membro contemptores legis uehementer accusat, eosque dicit non habitare cum Domino, commemorans eorum impias uoluntates. Nec moueat quod post tituli, tale principium ab insipientibus facere delegit, initium. Commendat enim uehementius bonorum partem, quando prius premittitur quod grauiter horreatur. Secundo sub laude Domini collata  beatorum premia describuntur, eosque dicit domus Domini ubertate compleri. Breuiterque in ruina malorum psalmus iste concluditur, ne quis putaret fortasse tentandum quod tanta exsecratione nouerat accusatum. Quapropter subtilitatem eius paulo diligentius perscrutemur; est enim nonnulla difficultate contextus.



Expositio psalmi.

uers. 1. Dixit iniustus ut delinquat in semetipso: Non est timor Dei ante oculos eius. Duo sunt genera peccantium: unum quod credens legi per infirmitatem carnis non ualet que sunt iussa complere, de quibus dicit Salomon: Corpus enim quod corrumpitur,  aggrauat animam, et deprimit terrena inhabitatio sensum multa cogitantem . Aliud uero est audax, desperatum, blasphemum, quod sibi proponit libera uoluntate delinquere: contemnens omnia, sibique murmurans Deum putat non curare mortalia. Quapropter dixit iste talis apud se rem scelestam, quam publice non ausus est profiteri. Et ideo ista cogitat, ut sibi ipse licentiam uideatur tribuere peccatorum; quatenus sub immensitate delinquat qui metum iudicis abiiciendum esse decreuit. Sequitur, Non est timor Dei ante oculos eius. Cogitationem dicit iniquorum, qui putant timorem Dei non esse in conspectu eius; id est, non curare Deum, ut homines eum debeant formidare; sed, ut quidam errantes philosophi dixerunt, mundum potius credunt  casibus regi, quam supernis administrationibus ordinari. Siue de iniusto dicitur, non esse timorem Dei ante 119 oculos eius, qui talia dicere sacrilega uoluntate presumit. Denique sequitur:

uers. 2. Quoniam dolose egit in conspectu eius, ut inueniret iniquitatem suam et [ed., ad] odium. Sceleratus iste de quo dictum est: Non est timor Dei ante oculos eius, neglexit operam legi dare, ut intelligeret persuasionem suam esse falsissimam; sed contemnens dicta salutaria, ueritatem studuit omnimodis ignorare. Is ergo dolose egit in conspectu Dei, ut suam iniquitatem et odium refugeret inuenire: credens per ignorantiam precepti se posse defendi. Pulchre autem definitum est peccata nostra esse iniquitatem et odium, quoniam illa odisse debemus per  que ad eterna supplicia peruenimus.

uers. 3. uerba oris eius iniquitas et dolus; noluit intelligere ut bene ageret. Sermonibus iniquorum conuenienter data est definitiua complexio. uerba enim eorum sunt iniquitas et dolus. Itaque que numerare non poterat, duobus sunt sermonibus explicata. Iniquitas pertinet ad blasphemiam, dolus ad proximum decipiendum. Sed quid, rogo, sibi residuum faciat, qui peccare in Deum et proximum non recusat? Cum uero dicit, noluit intelligere ut bene ageret, illos significat qui ex aliqua parte sapientie igniculum perceperunt, et a uero intellectu suo uitio declinantes, peruersis se erroribus polluerunt. Hoc et ad dementissimum populum Iudaicum competenter aptatur, ad quem Dominus uenerat, et ille sanari detestabili  obstinatione contempsit. Nam imprudentie plerumque uenia datur, uoluntario uero maleficio ultio semper iusta succedit. Quod argumentum dicitur ab ingenio, quando non per ignorantiam, sed malitiosa uoluntate peccatur.

uers. 4. Iniquitatem meditatus est in cubili suo, astitit omni uie non bone; malitiam autem non odiuit. In exponendo adhuc uiro pessimo perseuerat. Ait enim: Iniquitatem meditatus est, id est, errorem longa meditatione tractauit, libros scilicet faciendo peruersos; ut non tantum ipse delinqueret, uerum etiam posteritas eodem auctore peccaret. In cubili suo, id est in corde proprio. Cubile enim a cubando dictum est, ubi animus noster intus inhabitans bonum  malumque meditatur. Astitit uero dicit omni uie non bone, id est seculi istius uite, quam non transiuit, ut reliqui confitentes, sed in eadem commoratus atque defixus est. Ad cumulum quoque intulit peccatorum, malitiam autem non odiuit. Hic malitiam uult intelligi cunctorum criminum matrem, in uno uerbo concludens quod latius uidebatur effusum. Hanc igitur affectare piaculum est, quam non solum uitare precipimur, sed merito eam odisse compellimur; quatenus tantum facinus perpetua exsecratione damnemus. Memento autem quod a capite psalmi huius per quatuor uersus figuram posuit synathroismos, que uno tractu atque circuitu crimina multa concludit.

uers. 5. Domine, in celo misericordia tua et ueritas  tua usque ad nubes. Dinumeratis cogitationibus hominum pessimorum, secundo membro ad laudem Domini transitum facit. Nam quamuis et in terra et in mari et ubique sit misericordia eius, hic tamen specialiter in celo dicit, id est in celestibus creaturis et sanctis hominibus, ubi copiosius dona manauerunt. ueritatem etiam commemorat iustorum, que in istius seculi agone uersantur. Diximus enim superius nubes prophetarum predicationibus comparatas: quia sicut ille terris uictuales aquas depluunt, ita et isti fidelibus animabus imbrem salutis emittunt, ut fructum dent fidei, que steriles fuerant ariditate peccati; ut ipsum reuera intelligamus celestibus uirtutibus misericordiam facere, quem per apostolos et prophetas humano generi ueritatem cognoscimus  prestitisse. Et intuere laudem hanc contra impiorum uituperationem communiter introductam, ut demonstratiuum genus utrisque partibus explicatis euidentius appareret.

uers. 6. Iustitia tua sicut montes, Domine; iudicia tua abyssus multa: homines et iumenta saluos facies, Domine. Quamuis usus habeat: Iustitia tua sicut montes Dei, multo tamen absolutior est Hieronymi fida translatio, que Domine magis quam Dei posuit. Iustitia tua beatos dicit apostolos, qui capaces Domini iustitie deuotis sensibus exstiterunt; quos merito montibus comparauit, quoniam summe ueritatis lumen in ipsis primordiis haurientes, humilibus populis sanctis predicationibus infuderunt. Sicut montes qui sole orto radios noue lucis excipiunt, et ad  conualles terrarum refusa claritate transmittunt. Abyssus hic in bono posuit, profunditates eius diuinis iudiciis comparando. Abyssus est enim profunditas aquarum, quam nec metiri, nec intrinsecus ex toto uidere preualemus. Quis enim magni pelagi aut interna conspiciat, aut spatia latissima comprehendat? Sic diuina iudicia nec mente complecti possumus, nec ratione aliqua definire preualemus; sicut Apostolus dicit: Quam incomprehensibilia sunt iudicia eius, et inuestigabiles uie ipsius ! His tamen omnibus unum nomen appositum est, Abyssus, id est profunditas que non ualet apprehendi. Exponit etiam quare iudicia eius abyssum dixerit: merito, quando peccatoribus, iumentorum se inordinata  uoluntate tractantibus, beneficia sue pietatis indulget. Hoc autem que mens, que ratio comprehendat supplicationem penitentium ad premia transire iustorum? uides ergo Domini iudicia profundis abyssis aptissime comparata.

uers. 7. Quemadmodum multiplicasti misericordias tuas, Deus! filii autem hominum in protectione alarum tuarum sperabunt. Nunc latius per uarias enumerationes exponit quod superius breuiter dixit, Iudicia tua abyssus multa. Quemadmodum admirantis aduerbium est, id est, quam sublimiter, quam potenter misericordias tuas largitate mirabili contulisti, ut et peccatores ad premia uenire faceres, et iustos sperare promissa dona sancires! Et nota quod superius homines dixerit, nunc autem filios hominum ponit.  Homines plerumque dicuntur, qui necdum primi hominis uetustate deposita, in originalis peccati crimine perseuerant. Nam et ipse Adam quoniam primus est, homo dicitur, non filius hominis. Filii autem hominum sunt qui gratiam baptismatis consecuti, in nouam progeniem, prestante Domino, renascuntur. Nam et ipse Christus Filius hominis dictus est, ut reuera cuius premia suscipiunt, eius et nomine decorentur. Ale uero sunt Domini precepta Noui et ueteris Testamenti, in quorum protectione iustus 120 omnis sperare cognoscitur, dum eis obedire monstratur. Hec similitudo tracta est competenter ab auibus, quarum pulli teneri spem suam in maternarum alarum protectione ponere consuerunt. Quo exemplo et simplicitas sperantis ostenditur,  et blandissimi beneficii cautela declaratur.

uers. 8. Inebriabuntur ab ubertate domus tue, et torrente uoluptatis tue potabis eos. Inebriabuntur, sermo tractus est a parte bonorum, de hominum consuetudine uitiosa, qui uino nimio gurgitati, mentis oppressione torpescunt. Sic ista celestis ebrietas memoriam intercipit secularium rerum, et carnalia ita facit a mente discedere, tanquam uini crapula, que humanos actus a nostris sensibus alienat. Sequitur etiam unde talis prouenire possit ebrietas, scilicet ab ubertate domus tue, id est ab enthecis spiritualibus sancte matris Ecclesie. Ipsa est enim domus que condita sua inaniter nescit expendere, que sic uniuerso mundo sufficit, ut plena semper exuberet. Ebrietas sobria, uinolentia gloriosa, in qua potator  peccat, si eam potius ambire despiciat. Torrentem uero diximus esse fluuium uelocem, qui pluuiarum subita inundatione descendit. Cui bene comparatur sapientia Christi, quia subita est, et ita rapida, ut ad finem quem uult sine aliqua tarditate perueniat.

uers. 9. Quoniam apud te est fons uite, et in lumine tuo uidebimus lumen. Quam salutariter aperit, quam potenter exponit quid sit istud quod superius ait, inebriabuntur. Christo Domino dicit: Quoniam apud te est fons uite, id est initium omnium bonorum et origo uirtutum, unde perfectissime complemur, quando aliquod munus ab eius pietate suscipimus. Debriat etenim nos uita potabilis, cum bone  conuersationis studium de sacris predicationibus hauserimus; sicut Isaias dicit: Haurietis aquas de fontibus Saluatoris . uerum in consuetudine mortalium, aliud est lumen, aliud est fons: imo et contraria sibi sunt, quia fons aque flammarum lumen exstinguit. Apud Deum uero unum est, quia quidquid dixeris et uerum est, et adhuc minus est. Dicimus enim Deum lumen, quia omnem hominem uenientem in hunc mundum illuminat . Fontem, quia sitientem et inanem satiat; montem, quia fortis et excelsus est; uiam, quia rectus est; magistrum, quia Doctor est uite eterne; petram, quia fundamentum et firmamentum esse probatur Ecclesie; et cetera que leguntur in litteris sacris. uerumtamen in his omnibus unus intelligitur Dominus  Christus. Sed ut uersum istum perfecte ac diligenter intelligere debeamus, sciendum nobis est hoc nomen luminis totius Trinitatis esse commune. Legitur enim: Deus lux est, et tenebre in eo nulle sunt . Ergo quia Pater, et Filius, et Spiritus sanctus unus est Deus, recte animaduertimus de tota Trinitate esse dictum: Deus lux est, et tenebre in eo nulle sunt. Unde uersus iste merito de Saluatore dicit: In lumine tuo uidebimus lumen, Patris scilicet, et Spiritus sancti: quia per ipsius predicationem factum est, ut tota nobis Trinitas manifesta constaret.

uers. 10. Pretende misericordiam tuam scientibus te, et iustitiam tuam his qui recto sunt corde. Pretende, dixit, id est preroga, presemina, longe lateque diffunde;  ut possint scientes te in isto seculo tutius ambulare. Isti autem scientes Dominum, multipliciter intelligendi sunt; sciunt enim Dominum qui sanctam Trinitatem corde firmissimo confitentur: qui regulas celitus datas nulla intellectus sui prauitate distorquent: ad postremum ipsi soli ueraciter norunt Deum, qui catholice fidei non deserunt unitatem complere. His rogat pretendi misericordiam, ut et in isto seculo sub Domini pietate degant, et in futuro iudicio premia digna recipiant. Hoc enim significat, iustitiam tuam his qui recto sunt corde: quia ibi iustissime ad dexteram collocabuntur, qui hic recta mente, prestante Domino, uiuere meruerunt.

uers. 11. Non ueniat mihi pes superbie, et manus peccatoris non moueat me. Orat ut gressus mentis a  iusto tramite non recedat, ne in superbiam erectus cadat qui tutissima humilitate constiterat. Nec uacat quod pedem hic singulari numero posuit; certum est enim in uno nos pede continue stare non posse: qui conuenienter superbie datus est, quoniam elatum hominem diutius non preualet continere. Pes autem pro affectu mentis est positus. Nam sicut gradientes de loco ad locum transferimur, sic a Domino separamur, quando nos elata cogitatione diuidimus. Hoc enim maximum constat esse peccatum, unde angelus cecidit, per quod Adam a paradiso probatur exclusus. Manus uero peccatoris est male suadentis operatio, que tunc nos a fidei firmitate mouet, cum iniqua disceptatione sollicitat.

 uers. 12. Ibi ceciderunt omnes qui operantur iniquitatem; expulsi sunt nec potuerunt stare. Ibi, ubi superius dixit, in pede scilicet superbie, et praua suasione nequitie. Bene autem posuit ceciderunt, ac si diceret, in profundam foueam corruerunt. In illo enim pede non staturus, sed casurus innititur. Quis enim dubitet eos posse corruere, qui uno tantum, ut supra dixi, uestigio subleuantur? Quem uel si nullus impellat, lassitudine sua fit pronissimus ad ruinam. Sed tamen hunc pedem non uni dat uitio, sed omnibus qui operantur iniquitatem. Nam quamuis alii ex crudelitate, alii ex libidine, alii ex cupiditate, alii ex inuidia diaboli prolabantur, omnes tamen in superbie uitio cadunt, quia Domini iussa contemnunt. Nam sicut obediens dicitur, qui multis iussionibus  obsecundat, sic multifaria Domini precepta contemnens, superbus ueracissime nuncupatur. Quod argumentum dicitur a genere. Genus enim est superbia, unde omnia uitia exorta noscuntur, sicut Scriptura dicit: Initium omnis peccati superbia . De istis autem sequitur: Expulsi sunt, nec potuerunt stare. Expelluntur utique, quoniam audient: Ite in ignem eternum . Nec potuerunt stare, quia non illis licebit Domini iussa differre, sed illic statim precipitantur ab angelis, ubi eis parata est flamma penalis.



Conclusio psalmi.

Repetere libet superiora psalmi, quo decore prolata sint. Dicitur enim quanta famulis suis gratia diuina prestiterit, ut usque ad plenissimam satietatem  felici ubertate peruenerint. O laudabilem nimis ebrietatem! o uotis omnibus expetendam uinolentiam, unde modestia nascitur, et plena mentis integritas obtinetur! Non hinc titubatio, non confusio, non 121 mentis alienatio, non caligo tenebrosa succedit; sed tanto anima sanior redditur, quanto illa ebrietate completur. Bibamus ergo hunc potum auidi nequaquam labiis carnalibus, sed purissimo cordis affectu: de quo non letitia temporalis sumitur, sed eterne uite gaudia conquiruntur.



EXPOSITIO IN PSALMUM XXXuI.



Psalmus ipsi Dauid.

De uerbis tituli istius non est quod nouiter dicere debeamus; sed intentionem psalmi magnopere debemus  aperire. Totus enim ad mores pertinet corrigendos. Instruit quippe Ecclesia, que nunc introducitur ad loquendum, preceptis salutaribus genus humanum, ne mortiferis erroribus misceatur: malos pena deterrens, bonis premia compromittens. Quod doctrine genus omnino efficacissimum est, ut et superbi humilientur, et humiles digna consolatio prosequatur. Est etiam alphabeti Hebrei ordine digestus, minus habens litteram sextamdecimam; quem, sicut in superioribus iam dictum est, ad illos estimamus esse referendum, quibus deest aliquid de perfecta conuersatione sanctorum. Nam cum omnes littere apud Hebreos significantias suas habeant, credere fortasse dignum est, cui deest aliquod elementum,  eum quoque significationem ipsius non habere. Dicant studiosi fortasse meliora: nobis tamen diutius perquirentibus concessum non est aliud inuenire quam diximus. Memento uero quod istorum alphabetorum iam tertius psalmus est, quoniam et ipsi ad septenarium numerum tendunt, quod suo loco dicendum est.



Diuisio psalmi.

Per totum psalmum, sicut dictum est, Ecclesie uox introducitur ad populum corrigendum. Prima positione commonet ne malignantes quisquam debeat imitari, sed quidquid boni sperandum est, a Domino postuletur, qui nouit et profutura concedere, et perenniter mansura prestare: in qua Hebrei alphabeti sex littere continentur. Secunda dicit  peccatores maxima hic inuidie cruciatione torqueri, quoniam in suis actibus nichil simile boni se habere cognoscunt: hec habet litteras septem. Tertia profitetur nunquam se iustum uidisse derelictum, malorum penas et premia bonorum utili commutatione permiscens; ista pars residuas habet litteras octo.



Expositio psalmi.

uers. 1. ALEPH. Noli emulari inter malignantes, neque emulatus fueris facientes iniquitatem. Principium psalmi, id est, Noli emulari inter malignantes, neque emulatus fueris facientes iniquitatem, quoniam tanquam fenum uelociter arescent, et sicut olera herbarum cito decident, categorici syllogismi qualitate formatum est ita: Qui malignantur et faciunt iniquitatem, tanquam fenum uelociter arescent, et sicut  olera herbarum cito decident: omnes qui tanquam fenum uelociter arescent, et sicut olera herbarum cito decident, non sunt emulandi; non igitur emulandum est inter malignantes et facientes iniquitatem. Per figuram ethopeiam prohibet nos sancta mater Ecclesia, ne malorum actibus delectati, eorum cateruis societate pestifera misceamur. Multos enim sollicitat cohors nefanda peccantium; et delectatione quadam decipimur, quando cum plurimis delinquere festinamus. Deinde sequitur, ut nec singillatim imitemur insanos, dum eos forsitan credimus esse felices, qui ad tempus libertate criminum perfruuntur. Aemulari uero hic significat malos actus imitari, cum se dies perdidisse putant, qui tardam sibi malorum licentiam prouenisse suspirant. Nam et in bono uerbum hoc ponit Apostolus, dicens:  Aemulamini carismata meliora .

uers. 2. Quoniam tanquam fenum uelociter arescent, et sicut olera herbarum cito decident. Reddita est causa probabilis quare sequi non debeamus quos scimus celeriter esse perituros. Fenum pulchra res est dum uiret, dum floret; sed cum aruerit, mutato protinus colore marcescit. Sic sunt impii, qui quasi florida letitia relucentes prematuro fine siccantur. Primo feno comparati sunt, ut arescerent; nunc agrestibus oleribus, ut deciderent. Non enim dixit, olera hortorum, sed, herbarum; ut significaret potius illa uilissima que per agros sponte nascuntur. Olera enim ab olla dicta sunt, ubi collecta decoquuntur.  Quapropter fenum mundi nobilibus comparemus, qui et facile proficiunt, et uiriditate magna quasi gratia uestiuntur. Olera herbarum mediocres ponantur et humiles, que per loca inculta copia pullulante consurgunt, et nature sue agrestem atque hispidam retinent qualitatem. Sed et illud uelociter arescit, et ista cito decidunt. Sed dicat aliquis, Quando hoc illis euenire credendum est? Scilicet tempore iudicii, quando splendor estatis arridet, cum ad consuetudinem arborum omnis homo fructus suos aperit. Seculum enim istud similitudo est hiemis, ubi factorum nostrorum omne germen inclusum est; nec potest de eis iudicari, que probantur abscondita. Quapropter in his duobus uersibus etiam illud argumentum declaratur eximium quod dicitur epichirema,  Latine exsecutio siue argumentum, quod rei dubie fidem per exempla confirmat; ostensum est enim cito impios cadere per fenum et olera.

uers. 3. BETH. Spera in Domino et fac bonitatem, et inhabita terram, et pasceris in diuitiis eius. Postquam malignantes studiose censuit euitandos, nunc quomodo facere debeamus admonet. Primum siquidem commonet ut speremus in Domino; hoc introitus fidei, hoc initium salutis est. Sequitur, et fac bonitatem: quia, sicut legitur, Fides sine operibus mortua est . Inhabita terram; hoc est in sancte Ecclesie uisceribus perseuera: quoniam fideles nunquam decet ab ipsa discedere. Et ne forsitan diceretur: Quid proderit si ista faciamus? sequitur totius rei magna compensatio: Pasceris in diuitiis eius.  Pasceris, ad saturitatem pertinet, et ad suauitatem perennem. In diuitiis eius, id est in Christi Domini contemplatione, qui solus inestimabile premium probatur Ecclesie. O pastus ille mirabilis, non corporis defectiua refectio, sed inextricabilis anime fortitudo! Inde saginantur fideles: cibus 122 qui quantum satiat, tantum beatam famem semper exaggerat.

uers. 4. Delectare in Domino, et dabit tibi petitionem cordis tui. Delectatio et corporalis dicitur et spiritualis: illa nutrit uitia, ista uirtutes. Delectare cum dicit in Domino, suauem tibi uult esse eius recordationem, ut ames quem times, ut dosideres quem uereris, ut ambias querere quem pauescis. Sequitur: Et dabit tibi petitionem cordis tui. Respice quia cordis  dixit, non carnis, quod ad sapientiam solet referri. Cordis enim petitio est fides, caritas, intellectus Dei, et opera actuum bonorum. Ipsa enim consueuit propitius annuere, que solet piis predicationibus admonere. Ita singulis quibusque sententiis ad eternam uitam informatur animus Christiani.

uers. 5. GIMEL. Reuela Domino uiam tuam, et spera in eo; et ipse faciet. uelum quoddam est densitas peccatorum, unde uia, id est uita nostra tenebrosi amictus circumdatione uestita est. Hanc reuelamus, quando delicta nostra promptissime confitemur. Reuelauit enim Paulus apostolus uiam suam, quando dixit: Caro concupiscit aduersus spiritum, et spiritus aduersus carnem . Sperauit autem in  Domino dum clamaret: Infelix ego homo, quis me liberabit de corpore mortis huius ? Gratia Dei per Iesum Christum Dominum nostrum. Adiecit, et ipse faciet: ipse qui omnipotens est; ipse qui manu fortis est; ipse reuera cuius omnia iussionibus obsecundant. Et qualia sunt que ipse facit per epexegesim positam subter explanat.

uers. 6. Et educet tanquam lumen iustitiam tuam, et iudicium tuum sicut meridiem. Exponit quod superius dixit, et ipse faciet. Lumen solis colores nobis corporales ostendit: fulgor Dei operum nostrorum qualitates exaperit: ut iustitia nostra, id est fides quam habemus in Christo sic reluceat, quatenus spiritualibus possit apparere conspectibus. Educere est enim aliquid de tenebris ad lumen trahere; hoc est de seculi istius caligine ad illam futuri iudicii perducere  claritatem, ubi omnia palam fiunt, nec ulterius tenebrosis latibulis occuluntur. Quapropter iustitia nostra, quam, Deo donante, nunc habemus in fide, tunc humanis conspectibus apparebit, et tanquam lumen proferetur, cum spes nostra Christus ostendetur; sicut dicit Apostolus: Cum Christus apparuerit uita uestra, tunc et uos cum ipso apparebitis in gloria . Tanquam meridiem, per hyperbolen dictum est; significat enim clarissimam et purissimam lucem. Tunc namque sol orbem terrarum nimia claritate perfundit, et cunctas mundi partes perspicuo fulgore collustrat.

uers. 7. DALETH. Subditus esto Domino, et obsecra eum; ne emulatus fueris eum qui prosperatur in uia  sua. Subditus est Domino etiam qui ab eius fide uidetur alienus, potestate dominationis, non electione iudicii. Sed ut hoc de sanctis dictum debuisses agnoscere, sequitur, et obsecra eum; quod utique facere nesciunt, nisi qui pia Domino deuotione famulantur. Obsecrare quippe significat obsequenter rogare. Et nota quod hec duo regulariter posita sunt, ut et bene agamus, et semper rogemus, sicut dicit Apostolus: Orationi instantes, necessitatibus sanctorum communicantes . Redit etiam ad illam commonitionem unde psalmus fecit initium; ut peccatorem florentem fidelis non debeat imitari. Nam ideo additum est, In uia sua, ut non sanctos, sed criminosos intelligere debuisses. Christi enim uia sola bona est, nostra uero peccatis obnoxia. Nam  hoc quod dicimus, et sequens uersus euidenter ostendit.

uers. 8. In homine faciente iniquitatem. Hic declarauit quod superius dixit: Qui prosperatur in uia sua, hoc est, in homine faciente iniquitatem, uel nequitiam, cuius actus turpis est et fecilenta negotia.

uers. 9. HE. Desine ab ira et derelinque furorem; ne emuleris ut nequiter facias. Desine illi dicit qui adhuc insano animi tumore remurmurat, qui inflammatus ira et indignatione blasphema uerba profundit; ut sibi felicitatem negatam seculi conqueratur, quam habere pessimos contuetur. Ira est, sicut et alibi diximus, que celeri motu animum succendit; furor qui diutius perseuerat. Ergo utraque nos iubet  deserere, per que ad culpam possumus peruenire. Addidit, ne emuleris ut nequiter facias. Nequitiam ueteres definierunt uoluntariam esse malitiam, in quam non casu incidimus, sed spontanea delectatione uersamur. Hanc frequenter prohibet ne quis uelit imitari. Nequam enim dictus est nequaquam, id est nullo tempore aptus.

uers. 10. Quoniam qui nequiter agunt exterminabuntur; qui uero exspectant Dominum, ipsi hereditate possidebunt terram. Duplex causa proponitur et timoris et muneris, ut emulari pessimos minime cupiamus. O homo, quid illos imitari desideras quos perire prospectas? Audis a matre que te diligit, quare cum bonis non gaudeas, ne te cum pessimis perire contingat? Exterminari, est foras terminos proiici,  id est ab illa Dei ciuitate fraudari. Sed ne solus metus imbecilla hominum corda turbaret, subiungit etiam spem bonorum, dicens: Qui uero exspectant Dominum, ipsi hereditate possidebunt terram; scilicet qui despiciunt felicitatem impiorum, nec sibi uolunt munera presentia condonari, sed exspectant Domini Saluatoris aduentum. Ipsi eius hereditate gaudebunt, id est que legibus uenit, que secura et eterna est. Possidebunt terram, hoc est ciuitate Domini futura potientur, quam iustis uiris diuina pietas pollicetur. Quapropter ordinem superni chirographi consideremus, pollicita suis temporibus exspectemus: ne dum uolumus promissa festinanter exigere, cause nos uideamur amissione mulctare. Pendet autem uersus iste de superioribus; unde dicit, Ne emulatus  fueris eum qui prosperatur in uia sua. Que figura dicitur hyperbaton, cum suspensus ordo uerborum inferius explicatur.

uers. 11. uAU. Et pusillum adhuc et non erit peccator; et queres locum eius nec inuenies. Pusillum, exiguum aliquid paruumque significat, quod constrictis digitis manu possit includi. Pusillum enim a pugno dicitur. Hanc breuem atque ultimam etatem in remedio laborantium Ecclesia pollicetur: ne longa credatur, ubi fidelis fatigari posse cognoscitur. Pusillum uero dicit tempus quod restat usque ad diem iudicii, quod comparatione preteritorum dierum omnino paruissimum est. Et non erit peccator; non quia ipse qui peccauit non erit; sed peccare iam desinet. Locum enim eius istum mundum significat, qui peccatoribus  fauet, proprieque ipsi amicus est: 123 ubi tanquam in domicilio suo delicta uernare manifestum est.

uers. 12. Mansueti autem possidebunt terram, et delectabuntur in multitudine pacis. Mansuetos appellamus manu consuetos, id est patientes et mites, qui alienas iniquitates tolerant, non ut ipsi aliquem grauare presumant. Sed uide quanta uis sit istius nominis, ut cum multarum uirtutum capacem esse deceat Christianum, ad perfectionem totius boni explicandam constet edictum. Hoc dicit possessuros Ierusalem futuram, de qua sepe iam dictum est. Ciuitas que semper bonorum suauitate completa est, ubi eius habitatores non mercibus degunt, sed diuina  delectatione pascuntur. Non ibi quisquam laborat ut uiuat, sed ex toto quietus accipit quod beatus animus concupiscit: ibi oculis cordis beata esuries saginatur; ibi anima solo uisu reficitur, quando quidquid ad eius pertinet desiderium, Dominici uultus contemplatione prestatur. Sequitur, delectabuntur in multitudine pacis. Hic iam ueritas ipsa perfecte beatitudinis indicatur; ut semper suauiter sentiatur omne quod est, nec aliquando possit desinere quod delectat. Nam ut ostenderet ipsam delectationem nulla contrarietate dissolui, addidit in multitudine pacis. Pax enim futuri seculi est, ubi nichil aduersum, nichil potest esse contrarium, sed uno modo ceptum gaudium suauissime perseuerat.

uers. 13. ZAIN. Obseruabit peccator iustum, et fremet  super eum dentibus suis. Quamuis de peccatoribus et iustis psalmi huius contexta uideatur esse relatio, tamen huic loco non importune dabimus diuisionem, quando inter ipsas similitudines nouum aliquid introductum esse sentitur. Quapropter sit nobis hic secunda partitio. Superius enim dixerat fideles non debere impios emulari, nunc dicit peccatores supra iustos inuidia faciente torqueri. Diuersa quippe uoluntas iusto odium parat. Nam quando illum uidet sceleratus bonis moribus operam dare, ille se credit specialiter accusari: stridet dentibus, fremit animo; et cuius non potest mores subuertere, uitam ipsam protinus conatur auferre. Obseruabit, quasi de occultis insidiis cum dolore respiciet. Dentibus enim fremere furentium belluarum est, quas imitatur iracundus,  dum proximo minatur interitum. Atque ideo pudor est illos emulari, qui bonis inuident alienis, dum extremum se estimat, quem inuidie reatus accusat.

uers. 14. Dominus autem irridebit eum, quoniam prospicit quod ueniet dies eius. Mirabilis nobis forma consolationis ostenditur. Quis enim debet delectari eius pompa, cuius perituram nouit audaciam? Nam si nolumus aliquo zelo confundi, sequamur hoc quod Dominus facit. Irrideamus eum cuius preuidemus occasum; iudicemus infelicia, que deprehendimus esse peritura. Firmissime credamus talia, quoniam nobis a ueritate promissa sunt. Sic fiet, ut peccator irrisus abscedat, qui se fugitiua felicitate preiactitat.

 uers. 15. HETH. Gladium euaginauerunt peccatores, tetenderunt arcum suum, ut deiiciant inopem et pauperem, ut trucident rectos corde. Gladius peccatoris est quilibet dolus alterius appetens lesionem. Nam et ille qui inopem spoliare contendit, peruerse consilii sui gladium educit; et ille qui praua suasione desiderat decipere animas innocentes, ensem pessime cogitationis ostendit. Euaginauerunt autem significat nudauerunt; ut quod ante erat in cogitatione tanquam in uagina reconditum, post eductum reuelatis cogitationibus appareret. Arcum enim tendere, non statim sagittare est, sed paratum atque intentum designat, operi fraudulento exspectantes tempus, quando possint simplices innocentes decipere. Sequitur,  ut deiiciant inopem et pauperem. Quid intersit inter inopem et pauperem, non longe prediximus. Pulchre autem dictum est, ut deiiciant, quasi stantem et fidei robore perdurantem. Deiiciuntur enim, dum eis tenebrosus et morti similis error infunditur. Additur, ut trucident rectos corde. Hoc de martyribus potest intelligi, qui recti sunt corde, sed carne trucidantur.

uers. 16. THETH. Gladius eorum intret in corda ipsorum, et arcus eorum confringatur. Bene dicitur gladius quidquid conatur exstinguere, quando ensis expletiuum genus armorum est ad mortis effectum. Gladius enim dicitur, qui fit ad hostium clades. Et ut scias gladium istum de cogitatione uenisse, reciproca sententia dixit, intret in corda ipsorum, unde  scilicet uenerat, et peruersis grassabatur insidiis. Arcum diximus occultam designare malitiam que contra innocentissimos parabatur. Sed hanc confringi dixit, quia non erat fidelibus in anime parte nocitura. Et respice quoniam ipsa uerba que in facinoribus posuit, eadem et in uindicta geminauit, propter illam scilicet Euangelii sententiam: In qua mensura mensi fueritis, in eadem remetietur uobis .

uers. 17. Melius est modicum iusto super diuitias peccatorum multas. Pia mater quasi bonos filios osculans atque complectens, adhuc in eorum consolationibus perseuerat, suadens melius esse modicum iusto super diuitias peccatorum. Sed intendamus quid sit modicum: quia ipsum est quod efficit magnos. Modicum hic sentiatur humilitas, in qua dum se animus  noster cohibet, mundi pretiosa transcendit. Contra, diuitie sunt peccatorum multe, id est congestio criminum, et abundantia delictorum. Unde quantum sit melius, estimemus modicum illud iusti percipere, et molem tantorum scelerum non habere; illud siquidem ad celorum regna perducit, istud autem demergit in tartarum. Hoc argumentum tractum est ex contrariis; contrarium est enim modicum iusti, quam multe diuitie peccatoris.

uers. 18. Quoniam brachia peccatorum conterentur: confirmat autem iustos Dominus. Brachia iniquorum superbas significant actiones, in quibus impii presumunt, dum nulla rationis consideratione flectuntur. Et non dixit, franguntur, quod uno ictu poterat prouenire; sed conterentur, id est assidua  tritura minuentur, dum semper grauius sit per partes imminui quam subita clade consumi. Sed sicut impios tali interminatione debilitat, ita iustos bona promissione confirmat. Confirmare enim est in animi afflictione positum consolatorio sermone roborare. Quod si bene respicias, tali dicto totius psalmi uirtus expressa est. Istis enim omnibus sententiis agitur, ut et presumptio peccatoris deiiciatur, et iusti animus subleuetur. Que figura dicitur paradigma, id est exemplum hortantis uel deterrentis. Quod hic quoque factum est, cum iustos inuitat prosperis, et peccatores terret aduersis.

uers. 19. IOD. Nouit Dominus uias immaculatorum; et 124 hereditas eorum in eternum erit. Immaculatorum  uias humana ignorantia non potest intueri: quia carni imperspicabilis est uia angusta uirtutum; Dominus autem, qui eas condidit, integerrima qualitate et quantitate cognoscit. Sed his talibus quid prouenire possit exponit: Hereditas eorum in eternum erit. Hereditas eorum est celestis Ierusalem eterna pace ditissima, que merito toties promittitur, ut uere pollicitationis ambiguitas auferatur. In eternum erit, propter mundanas hereditates adiectum est, que eterne esse non possunt; illa enim perpetua conceditur, quoniam sine fine prestatur.

uers. 20. Non confundentur in tempore malo, et in diebus famis saturabuntur. Malum tempus significat diem iudicii, quando omnis caro sollicita actuum suorum retributionem compensationemque formidat, sicut  alibi dicit: In die mala liberabit eum Dominus . In isto ergo tempore non confundentur immaculati, quibus per gratiam satisfactionis peccata dimissa sunt. Sequitur, et in diebus famis saturabuntur. Dies famis, tempus huius mundi significant, quando beati esuriunt et sitiunt iustitiam . Nam in resurrectione iustis non est tempus famis, sed bonorum omnium eterna satietas. Ergo in hoc mundo, ubi iusti possunt esurire, uel querere iustitiam, saturabuntur, scilicet, per Scripturas sanctas, per exempla dominica, per retributiones sepissime repromissas, quibus epulis fideles satiat Christianos. Quapropter deuotis promittitur perfecta securitas, ut in futuro iudicio non erubescant, et in hoc mundo competentia dona percipiant.

 uers. 21. CAPH. Quoniam peccatores peribunt, inimici autem Domini mox honorificati fuerint et exaltati, deficientes, ut fumus deficient. Considerandum est quia in hoc uersu una probatione posita, mox alia subsequitur. Dicit enim: Quoniam peccatores peribunt; et iterum: inimici uero Domini mox honorificati fuerint, deficient. Que figura dicitur epexergasia, quoties uni cause duas probationes apponimus. In illo siquidem iudicio peribunt peccatores, quos cibo spirituali minime constat esse completos. Nam hic a semetipsis satiati et locupletes estimantur, quorum omnino ieiuna et inanis est, quamuis copiosa satietas, uidelicet que usque ad hoc perducit ut pereant. Et nota quia peccatores perituros esse confirmat, id est, in illa iudicatione damnandos. Nam inuenies impios, qui pene  toto uite sue tempore mundanis delectationibus perfruuntur. Cur ergo dicit, mox? Quoniam qui ruinosam altitudinem ascendit, statim a ueritate cadit: quia tunc incipit perire, cum nititur ruitura conscendere. Deficientes enim, poterant et aliter deficere; ut indicium eorum aliquod fortasse remaneret. Addidit, tanquam fumus; ut nulla pars actuum eorum residua esse noscatur. Nam sicut iste de flammis egrediens per era extollitur sinibus conglobatis, et quanto magis altius euolat, tanto citius euanescit, sic peccata tenebrosa et leuia, quanto se amplius erigunt, tanto uelocius dissipantur. Quod autem ait, deficientes deficient, argumentum est quod dicitur a coniugatis. Hec enim uerba ex seipsis nascuntur,  et orta ab uno sibi consona similitudine deriuantur.

uers. 22. LAMETH. Mutuatur peccator et non soluet; iustus autem miseretur et commodat. Mutuatur peccator, quando uerbum Dei audit, et non illud suis operibus representat. Hoc est enim non soluere, iussa minime Diuinitatis implere. Mutuatur etiam quando Dei beneficia diuersa suscipit, et nullam gratiarum restituit actionem; sed contra proteruus, et tanquam nichil acceperit, semper ingratus est. Iusti uero causa diuersa est; nam quamuis hic pauca suscipiat, pia deuotione plura restituit: largienti in omnibus gratias agens, paupertatem sibi datam diuitias putat, dolores quoque ipsos et calamitates amplectitur, qui spe futuri premii contra ipsas quoque mortes patientia interueniente confligit. Et intende quod dicit,  miseretur et commodat, hoc ad eleemosynas pertinet largiendas, ubi prius misericordia precedit, et post humanitas benigna subsequitur. Et considera quoniam per figuram diaphoresis, per quam fit differentia personarum, inter iustum et impium contrariam sibi distantiam facit.

uers. 23. Quoniam benedicentes eum possidebunt terram; maledicentes autem illum disperient. Sicut superius per figuram diaphoresim, peccatorum et iustorum uoluntatem diuisit, ita et nunc per eamdem figuram, eorum retributiones et premia segregauit: ne confusum relinqueret quod nulla sibi uicinitate congrueret. Nam qui benedicunt Dominum, id est qui in omnibus gratias referunt, et eius mandata custodiunt, terram illam uiuentium accipient possidendam,  de qua et alius psalmus dicit: Portio mea in terra uiuentium . Maledicentes autem et blasphemi, uel Dei legibus inobedientes, ab illa patria submouentur; non quia ipsi non erunt, quos penalis flamma torquebit, sed quoniam a iustorum promissa beatitudine disperibunt.

uers. 24. MEM. A Domino gressus hominis dirigentur, et uiam eius cupiet nimis. Intelligamus propositam causam. Hominum gressus per se tortuosi semper et praui sunt, quippe qui in iniquitatibus concepti, et in delictis progeniti sumus; sed tunc a Patre luminum dirigimur, quando fidei regulam in qua gradiamur accipimus. Dirigimur plane, cum sine erroribus ambulamus. Sed quo nos ducit ista directio? uidelicet ut ad perfectam fidem et eterna premia  ueniamus. uerum iste Christianus qui iam corde directus fuerat, uiam Domini cupiet nimis, id est ipsum Dominum Saluatorem supra omnia plus amabit, qui uere nostra est uia, ueritas et uita .

uers. 25. Cum ceciderit iustus non conturbabitur, quia Dominus firmat manum eius. Cum ceciderit, non in peccatum intelligas, quia iustum dixit, sed in manibus peccatorum, in casu aspero, qui frequenter sanctis  contingit. Sed ut tibi satisfacere uidearis, considera quia cum in eodem uersu dicat, ceciderit, quod ad pedes respicit, subiungit firmandam manum cadentis, cuius magis debuit confortare uestigium, ut post lapsum surgere ualuisset. Unde euidenter apparet cadere istud, esse in impiorum  incidere ditionem. Manum quippe huius, id est consilium operationemque confirmat; nec turbari potest captus, qui aduersa seculi huius subire decreuit intrepidus.

uers. 26. NUN. Iuuenior fui et senui, et non uidi iustum derelictum, nec semen eius egens pane. Peruentum est ad tertiam sectionem: ubi si unum hominem loqui putes, breue et angustum tempus ostenditur, nec Dei laudibus omnino sufficiens; sed 125 magis introducte uox credatur Ecclesie, que ab initio seculi usque ad finem, ueram nobis probat esse sententiam. Iuuenior fuit, quando initia legis in ipso protoplasto primeua suscepit. Senuit, id est ad honorabiliorem uenit etatem, quando nouissimis temporibus suscipere meruit Dominum Redemptorem.  Nam et euangelista Ioannes in Epistola sua sic ait: Filioli, nouissima hora est . Sed per hec tempora que totius mundi ambitus excurrit, iustum se non dicit uidisse derelictum. Ita fit ut longum tempus per Ecclesie uerba designatum esse uideatur. Quid igitur dicimus de illis iustis qui in latronum manibus inciderunt, de ipso quoque iusto iustorum qui clamauit in cruce: Deus meus, Deus meus, quare me dereliquisti ? Sed ut omnem nodum contrarietatis euadamus, iustus derelictus non est, sed spiritualibus bonis, non temporalibus, ut putatur, auxiliis: quibus tunc premia reuera collata sunt, quando tormenta seculi superare potuerunt, ipso testante: Beati qui persecutionem patiuntur propter iustitiam, quoniam ipsorum est regnum celorum . Simili modo dicit non se uidisse semen iusti egens pane. Quod si ad litteram accipias, nec hoc poterit constare quod dicitur: legimus enim famis causa Abraham, Isaac, et Iacob mutasse prouincias; unde dubium non est eguisse pane, quos propter penuriam loci constat exteras expetiisse regiones. Sed redeamus ad interiorem hominem, et uera nobis sententia salutariter apparebit. Semen uniuscuiusque hominis operam esse diximus, quam seminat et metit, siue bonam, siue malam. Ergo opera iusti pane non indiget, hoc est uerbo Dei quo satiatur, quo reficitur, quo intus reuera uiuit et pascitur. Sic fiet ut concordantia reddantur, que sibi uidebantur esse contraria.

uers. 27. Tota die miseretur et commodat, et semen  eius in benedictione erit. Tota die dicit, toto tempore uite sue. Dies enim singulari numero frequenter apponitur, ut totius uite tempora declarentur: quale est illud primi psalmi, et in lege eius meditabitur die ac nocte . Ita fit ut, cum pauca dicimus, plurima sentiamus. Miseretur et commodat: siue eleemosynas dicit, ubi ante misericordia tangit animum, et sic aperit manum. Ipsa est enim perfecta eleemosyna, que prius a se inchoat, et sic ad alterius iuuamina uenire festinat. Siue magis illum commodare dicamus spiritualia bona, que affluenter Dei possidet pauper. Commodat plane iustus, unde omnino diues est, de doctrina, de pietate, de iustitia, de patientia, ceterisque bonis, quibus perfruitur mens illa sanctissima.  Sed ne crederes iustum interdum uelle mutuari, posuit tota die. O diuitie inestimabiles, que in tota uita copiam suam affluentissime largiuntur! Merito non deficit dare, qui a Christo semper consueuit accipere. Sequitur, et semen eius in benedictione erit. Similis est et iste locus superioribus. Nam si semen uelis filios intelligere, multi sancti filios genuerunt luxuriosos et impios. Sed semen dicit operam, que ab homine dono superno uelut frumentale semen aspergitur. Hec recipitur in benedictione, quia seminata est in bona uoluntate. Nam semen opera nostra esse intellexit Apostolus cum dicit: Qui seminat in carne, de carne metet corruptionem; et qui seminat in spiritu, de spiritu metet uitam eternam .

uers. 28. SAMECH. Declina a malo et fac bonum, et inhabita in seculum seculi. Duobus modis uitam nostram  pia mater instituit. Primus est, ut mala declinemus, quia peccatori bonarum rerum repente esse non potest appetitus. Secundus ut bona faciamus propter quod a uituperabili actione cessauimus. Declinemus ergo mala, que nostra sunt, et faciamus bona, que Christi sunt, quia Dominus in iudicio iustos suos non uocat ad premium, quoniam pauperibus nichil tulerunt: sed ideo coronat, quia nudos uestierunt, uisitauerunt infirmos, et esurientes sitientesque pascere delegerunt. uides ergo quia non sufficit Christiano a malis abstinere, nisi etiam bonum nitatur quadam operatione perficere. uerum hec precepta quid sequitur? Et inhabita in seculum seculi; ut tali promissione confisus, futura premia spe certissima  iam possidere uideatur. Seculum uero seculi significat eternum regnum, quod nulla successione mutabitur.

uers. 29. Quoniam Dominus amat iudicium, et non derelinquet sanctos suos: in eternum conseruabuntur. Audiens hoc uerbum, ama et tu iudicium, fac iustitiam, ut, iuuante Domino, recta te uoluntate contineas, ut bonis tuis ipse congaudeas. Ille enim auctor iustitie non potest illos derelinquere qui eius eligunt precepta complere. Et intende promissionem: quia non dicit iustos in temporalibus rebus nequaquam deserendos, sed eos in eternum conseruandos esse pronuntiat. Hic enim uisualiter conseruari nequeunt, qui tribulationibus suppliciisque lacerantur. Audiant cupidi uite huius, qui sibi longeuos annos postulare noscuntur, non in hoc seculo, sed in eternum conseruandi  sunt qui Domino placere contendunt.

uers. 30. Iniusti autem punientur, et semen impiorum peribit. Frequenter sensus iste repetitur, ut amplius que sunt uentura credantur. Diuina siquidem miseratio, dum nos mauult gehenne penas euadere, dignatur sepius admonere. Et sicut superius iustorum semen, id est opera in benedictione dixit esse mansura, ita hic impiorum actus perire confirmat. Peribunt sane, quando et ipsum delictum, et locus noscitur interire peccantium. Nam perire opera infidelium, non tam nostris uerbis quam Salomone dicente probabimus; dicturi sunt enim in iudicio: Quid nobis profuit superbia, aut quid diuitiarum iactantia  contulit nobis? Transierunt omnia illa tanquam umbra . uides perire quidquid hominem perdit, et sola consistere que in regno Domini faciunt permanere.

uers. 31. Iusti hereditate possidebunt terram, et inhabitabunt in seculum seculi super eam. Sicut assidue increpat ut corrigat, ita frequenter munera pollicetur ut erigat. Utraque enim, sicut diximus, efficacissima sunt instrumenta doctrine, ut malos uindicta, bonos promissa premia subsequantur. Terra ergo ista appellata est, eo quod commeantium pedibus atteratur. Ad cuius similitudinem et illa futura terra uocitatur, non quia teratur que iugiter manebit illesa, sed uocabulum non perdit, quoniam ipsa permanebit qualitatibus immutatis, sicut et celum et  corpora nostra credimus innouanda, que licet noua erunt, iisdem tamen nominibus appellabuntur. Adiectum est, et inhabitabunt in seculum seculi super eam: ne istam crederes que aliquando 126 deserenda est. Nec uacat quia non dixit, in ea, sed super eam. Secretum enim uidetur, ut putamus, ipsius habitationis exponere, et ideo dictum est, super eam, quia spirituali corpori non erit necesse terram graui calcare uestigio, sicut Apostolus dicit: Deinde nos qui uiuimus, qui reliqui sumus, simul rapiemur cum illis in nubibus obuiam Christo in era, et sic semper cum Domino erimus .

uers. 32. PHE. Os iusti meditabitur sapientiam, et lingua eius loquetur iudicium. Narratio hec per figuram characterismon, que Latine informatio uel descriptio  dicitur, tempus beate resurrectionis ostendit. Non enim dicit, meditatur, sed meditabitur de futuro. Os hic cogitationem debemus accipere, quia de lingua sequitur quid loquatur. Meditabitur ergo sapientiam, non Scripturarum lectione, sed cordis purissima uisione. Ibi enim non litteris sapientia colligitur, sed celesti largitate inelaborata prestatur. Et lingua eius loquetur iudicium, quia sermo ibi nequaquam a cogitatione dissentiet: sed sicut cor meditabitur sapientiam, ita lingua loquetur per cuncta iustitiam. Hic est ille celestis et beatorum modus, ut merito in consortium angelorum recipiantur qui se nullo errore confundunt. Loquitur ergo lingua iusti iudicium, cum ueri luminis fuerit manifestatione completus. Iudicium enim dictum est, quasi iuris dicium, quod in eo ius  dicatur. Non enim sancti semper iudicabunt, dum constet unum Domini esse iudicium. Sed in eternum iuste locuturi sunt, quos reuera diuina uirtus amplectitur.

uers. 33. Lex Dei eius in corde ipsius, et non supplantabuntur gressus eius. uides quemadmodum nobis perfectio future beatitudinis indicatur; ut nichil aliud homo in corde recipiat nisi uoluntatem Dei, qua beatus efficitur, per quam ad tantum culmen ascendit, cui gratias indesinenter acturus est. Dei eius significat qui eum de mundi istius clade liberauit. Hoc enim pronomen eius gratiam indicat Domini Saluatoris. Nam cum sit omnium Deus, ipsius proprie dicitur quem liberare dignatur. Cum dicit, in  corde ipsius, sensum beati uniuersum tali bono significat esse completum. Huius itaque gressus supplantare nemo preualebit, quando iam et originale peccatum desinet, et diabolus decipiendi licentiam non habebit. Supplantare enim dicimus plantis foueas pretendere, ne possit incedens firmum reperire uestigium. Hoc ibi nullatenus constat esse faciendum, ubi secura et eterna sunt omnia; sicut in quinquagesimo quinto psalmo dicturus est: Quoniam eripuisti animam meam de morte, oculos meos a lacrymis, pedes meos a lapsu 

uers. 34. SADE. Considerat peccator iustum, et querit perdere eum. Adhuc ista dicuntur de futuro iudicio. Considerare est enim aliquid alta deliberatione conspicere, et usque ad rerum uiscera peruenire.  Nam in die resurrectionis peccator perpendet iustum, et dicet in corde suo: Nonne iste est qui egebat, quem in contemptu habuimus et derisu; et modo cernimus supra nos electum, et in summa gloria constitutum? Hoc est peccatorem iustum considerare. Querit autem perdere eum, a consuetudine dicitur delinquentium, quoniam et in illo seculo festinant iustum perdere, ubi iam cognoscuntur nocendi licentiam non habere.

uers. 35. Dominus autem non derelinquet eum in manibus eius, nec damnabit eum cum iudicabitur illi. Considera quemadmodum ordinem istum futuro seculo deputauit, ut dicat in potestate inimici iustum ulterius non esse tradendum; quod in isto seculo frequenter euenit, ut martyres relinqueret persecutorum  manibus carnaliter occidendos. Tunc enim famulos suos iam non derelinquet arbitriis impiorum, sed in eterna pace positos possidebit ab omni periculo liberatos. Nec damnabit eum, cum iudicabitur illi. Non damnat iustum, cum iudicat impium; sed discretione meritorum iustum beatitudo suscipiet, illum debita pena torquebit.

uers. 36. COPH. Exspecta Dominum, et custodi uias eius; et exaltabit te, ut inhabites terram; cum perierint peccatores uidebis. Superioribus rebus diligenter expositis, que ad eternam poterant beatitudinem pertinere, redit ad iustum, consolans eum, et dicens: Tu qui iam credidisti ad que bona euehi possis, confidenter exspecta Dominum, id est patienter age: et qualis sit ipsa patientia non tacetur. Non enim otioso  dicitur exspecta, sed laboranti, qui uias Domini, hoc est sacratissima precepta custodit. Apte quoque sua reddidit suis. Terram illam nisi exaltatus non potest possidere: quia sic magna, sic sancta, sic celesti; est, quam nemo preualet, nisi bene meritus, adipi sci. Sequitur, cum perierint peccatores uidebis. Duplici ratione iustorum gaudia cumulantur. Primum cum senserint in quantis sint iucunditatibus collocandi; deinde cum uiderint penas peccatorum, exsultabunt amplius ab eterno se supplicio liberatos. Tunc enim gratior fit qualitas muneris attributi, quando conspecta fuerit penalis aduersitas. Ergo hoc dicit, uidebis, hoc est quod nunc credis, tunc absolute cognosces, et letaberis, illis digne pereuntibus,  te in summa beatitudine per gratiam Domini collocatum.

uers. 37. uidi impium superexaltatum, et eleuatum super cedros Libani. Hic contra grauissimum morbum medicina plenissima prestatur. Dicunt enim quidam: Si Deo talia displicerent, peccatoribus tanta felicitas minime proueniret. Ideoque per energiam, que actum rei incorporee imaginatione representat, uidisse se dicit impium creuisse non ad honorem, sed potius ad ruinam. Eleuantur enim hic tales supra iustos, quia illi sunt humiles, isti superbi; sed isti in iudicio cadent, illi feliciter erigentur. Et quia dixerat, superexaltatum, ne putares eum tantum supra humiles euectum, addidit, et eleuatum super cedros Libani, ut ipsis quoque proceris cacuminibus celsior appareret.  Cuius profectus ideo tantum extollitur, ut eius irremediabilis ruina monstretur. Hoc etiam de diabolo intelligi fas est, de quo Iel propheta testatur dicens: Et eum qui ab Aquilone est, effugabo a uobis, et eiiciam in terra sitienti et deserta; et exterminabo faciem eius in mare illud primum, et posteriora eius in mare nouissimum . Gratias agimus, Domine, dispositionibus tuis. Nam quid iste liber faceret, qui mundum religatus affligit?

uers. 38. RES. Et transiui, et ecce non erat; et quesiui eum, et non est inuentus locus eius. Mundus iste duobus modis transitur, siue cum deseritur meliori conuersatione, siue cum a mortuis in fine relinquitur. Ergo qui transierit ad Deum sanctissima 127 conuersatione, potentem iam non uidet peccatorem,  quando infirma uidet omnia de quibus gloriatur humanitas. Quesiui enim dicit, hoc est in memoriam reduxi: quia tunc iusti recordantur maxime peccatorum, quando miseratione Domini in melius immutantur: dolentes quia miseri ab eis malis actibus segregantur. Locus enim peccatorum mundus iste dignoscitur, in quo et scelera perficiunt, et fugitiua felicitate cumulantur. Sed utique locus iste cum eorum prosperitate dissoluitur, quando totius orbis corruptibilis gloria terminatur.

uers. 39. SIN. Custodi ueritatem et uide equitatem, quoniam sunt reliquie homini pacifico. Dum nos precipit custodire ueritatem, admonet ne in mundanis rebus curam habere debeamus. Custodire enim solet, nonnisi qui semper assiduus est, qui hoc cogitat, hoc  loquitur, hoc retractat, nulloque momento ab ea sollicitudine segregatur. Sed que est ista ueritas? utique Deus, qui dixit, Ego sum ueritas . Ergo si Deum custodias, ille te sine dubitatione custodit. Dicit etiam, et uide equitatem, Dei uidelicet. Nam que sit equitas consequenter exponit; ait enim, quoniam sunt reliquie homini pacifico. Intendamus quemadmodum hunc sermonem intelligere debeamus: reliquie sunt homini pacifico, quando spes eius Domini remuneratione peragitur. Reliquum est enim, ut post hanc uitam eterne beatitudinis premia consequatur. Sunt ergo reliquie pacificorum, quando spem certissimam tunc habere incipiunt, cum ad percipienda Domini dona perueniunt. Pacificus autem  dicitur, qui in hoc mundo inter discordantes pacem facit, studioque mansuetudinis nec ipse indecoris certaminibus implicatur. Et nota quia in beatorum loco ponitur, cui hec uirtus Domini pietate prestatur.

uers. 40. Iniusti autem disperibunt simul: reliquie impiorum peribunt. Sententie dantur apte disparibus. Nam sicut iusti post hanc uitam spe maxima gratulantur, ita iniusti finita luce dispereunt. Siue  reliquie significant memoriam bonorum, quam iustus uir in hoc mundo post obitum derelinquit, dum de actuum suorum probitate laudatur. Quod utique martyribus contigit, qui pro ueritatis testimonio felices animas reddiderunt. Hoc mereri impii nullatenus possunt, qui nullum  uestigium dignum memorie sue derelinquunt: quoniam superueniente interitu eorum falsa laus et fragilis uita dissoluitur.

uers. 41. TAU. Salus autem iustorum a Domino, et protector eorum est in tempore tribulationis. Sancta Ecclesia redit ad solitas consolationes, ne putaretur austera, si et bone promissionis gaudia non haberet. Pollicitatio firma, custodia fortis, iustorum salutem a Domino, non ab alia potestate uenire commemorat. Quo loco alterius psalmi sensus dicendus est: Si ambulem in medio umbre mortis, non timebo mala, quoniam tu mecum es. Sequitur, et protector eorum est in tempore tribulationis . Tempus quidem tribulationis duplex est, sed longe dissimile. Nam et hic tribulationes temporales sunt, quas  tamen Dominus a fidelibus suis ex toto non amouet; que mordent potius quam deuorant, compungunt quam percutiunt, affligunt quam imminuunt. Illa uero tribulatio que in die iudicii impiis uenit, mala, quia eterna; tristis, quia cruciat; uehemens, quia districta est. In hoc ergo tempore tribulationis protector est Dominus: quia ex ipsa eripit iustos.

uers. 42. Et adiuuabit eos Dominus, et liberabit eos, et eripiet eos a peccatoribus, et saluos faciet eos, quoniam sperauerunt in eum. De fidelibus famulis dicit, quos in hoc mundo efficaciter adiuuat, quando colluctatione contraria fatigantur. Liberat enim, dum fidem ipsorum non sinit praua suasione peruerti. Eripiet a peccatoribus, utique a mundi istius contrarietate seruat illesos. Addidit quoque causam liberationis:  quoniam sperauerunt in eum, non quia non peccauerunt, sed quoniam spem suam in Domini pietate posuerunt. Quod potest etiam et ad illud iudicium trahi, quando sanctis suis eterna premia prestare dignabitur.



Conclusio psalmi.

Quam proficua uerba Spiritus sancti dignatione prolata sunt! quam mirabili uirtute illa tunica Domini Christi superna dispensatione contexta est, non filis, sed uersibus; non stamine, sed compunctione; non lana, sed gratia; scilicet que totum corpus ambiat, et membra ipsius in modum sacre uestis operiat; quam non ualuit diuidere militum insana proteruia; quam non potest hereticorum tot seculis,  dum semper carpant, scindere multitudo: sed in sua firmitate consistens, illos tantum protegit quos Domino placere cognoscit! Rogemus ergo inseparabilem Trinitatem, ut hec uestis et nos protegat, atque intra suos sinus gratuita dignatione concludat. Quo loco Sedulii uerba mutuanda sunt:

Grandia posco quidem, sed tu dare grandia nosti.



EXPOSITIO IN PSALMUM XXXuII.



Psalmus Dauid in commemoratione.

Dicendo in commemoratione, hoc nobis titulus iste pronuntiat, ut quia peccatum omnimodis effugere non ualemus, certe ipsum delictum in commemoratione semper habere debeamus; quatenus dum culpe memores sumus, a delictorum frequentia temperemus.  Sicut et in tricesimo primo psalmo positum est, Dauid intellectus; sicut et in quinquagesimo psalmo ipse profitetur, et peccatum meum contra me est semper . Sed licet propheta nominis sui testimonium dicat quam maxime de futuris, tamen nec preterita derelinquit, que ad salutem fidelis populi pertinere cognoscit. Hic enim psalmus  totus ad beati Iob uiuacissimam pertinet passionem, qui superator fuit uite mortalis, carnis sue debellator, triumphator ingentium suppliciorum; scilicet ut penitentibus onera sua reddantur leuia, dum grauissime tentationis referuntur exempla. Consuetudo est enim Scripture diuine, ut cum exercitatissimus miles Christi afflictus dicitur, tironis inde animus efficacius imbuatur. Quapropter in afflictionibus  asperis gaudeamus, in carnis nostre cruciatione letemur: quoniam hoc nos ab eterna pena liberat, quod hic propter 128 Dominum momentanea celeritate discruciat. Considerandum est etiam quod in his psalmis penitentium nullus tanta legatur esse perpessus, ut merito ad mensuram malorum recipi credatur qualitas gaudiorum.



Diuisio psalmi.

Per figuram ethopeiam persona introducitur  inuicti militis Christi, uulnerum dolore confixa, uermibus scaturiens, insuper exprobrationibus sauciata, et inter tot calamitates obsessa, sola fidei uiuacitate sanissima. Quam merito beato Iob et nos credimus applicandam, quando huic et erumne similes exstiterunt, et pene ipse sermo uidetur esse  consimilis. Quapropter per loca singula de libro ipsius testimonia dabimus; ut omnino passiones ipse sibi conuenire ac congruere uideantur. Psalmus ergo iste penitentis quadrifaria distinctione diuisus est. Primo continet exordium, in quo misericordiam mouet benigni iudicis uita penalis. Sequitur bipartita narratio, ubi et corpus suum diuersis penis afflictum commemorat, et animum refert amicorum imputationibus grauiter sauciatum; ut cum nulla consolatio in utraque parte relinquitur, totis uiribus Dominus exoretur. Tertio subiungitur consolatio medicine salutaris, quam inter multiplices calamitates spem suam dicit se in Domino posuisse. More autem deuotissimi famuli  paratum se quoque ad flagella testatur: quoniam plus se adhuc mereri putat, quam uideatur esse perpessus. Post hec prouenit que semper penitentibus datur exsultatiua conclusio: ubi iam a cladibus omnibus liberatus, salutis sue Deum profitetur auctorem; ut manifeste doceatur in spe certissima collocatus, qui tante letitie participatione ditatus est.



Expositio psalmi.

uers. 1. Domine, ne in ira tua arguas me, neque in furore tuo corripias me. uir iste sanctissimus; sicut de ipso Dominus dixit: Simplex, rectus, et timens Deum, ac recedens a malo , cum tentationibus diaboli fuisset traditus ad probandum, inter dolores anxius, non erat tantum de sua pena sollicitus, quantum de Domini offensione suspectus,  rogat ne tormenta que patiebatur irato iudice sustineret. uerberatio enim que uenit a quieta mente correctio est, sicut legitur: Argue sapientem, et amabit te ; que autem uenit ab infenso iudice rationabiliter formidatur. Illa enim emendationem prestat, ista exigit ultionem. Hinc est quod rogat ut non arguatur in ira, nec in eum damnatione perpetua uindicetur. Sic enim metuens et in libro suo dicit: Iratus est contra me furor eius, et sic me habuit quasi hostem suum . De ira uero Domini Pater Augustinus in libro Enchiridion  pulchra breuitate disseruit dicens: Cum autem Deus irasci dicitur, non eius significatur perturbatio, qualis est in animo irascentis hominis; sed ex humanis motibus translato uocabulo, uindicta eius, que non  nisi iusta est, ire nomen accepit. De ira denique uel furore illa sufficiant que de talibus uerbis in psalmo sexto iam dicta sunt.

uers. 2. Quoniam sagitte tue infixe sunt mihi, et confirmasti super me manum tuam. Secuta est causa probabilis; ut in illo iudicio iam non debeat puniri, qui malis presentibus uehementer afflictus est. Dominus enim cum hic uindicat, ibi parcit, quoniam clementia ipsius in idipsum duas non exigit ultiones; sicut scriptum est: Non iudicabit Dominus bis in idipsum . Sed cum fidelissimus famulus se cognosceret diabolica fraude uexari, sciebat tamen eum in se non potuisse preualere, nisi licentiam diuinis iussionibus accepisset; ideoque ad illum loquitur in cuius potestate uniuersa sunt posita. Sagitte  et in bono et in malo accipiuntur. In bono, ut est illud, Sagittas suas ardentibus effecit . Nam hic sagitte designant diabolicas potestates, que tanquam tela uulnerant, quando Domini permissione diriguntur. Et bene dixit, infixe, quia doloribus eius requies esse non poterat. Sic enim et ipse beatissimus  dicit: Quia sagitte Domini in me sunt, quarum indignatio ebibit spiritum meum, et terrores Domini militant contra me. Sequitur, et confirmasti super me manum tuam. Cum diuina uirtus fidelium salutem uitamque semper operetur, hic quasi manibus eius imputatur quod diu cladibus numerosis affligitur; non quia ipse filios eius exstinxerat, facultatem lacerauerat, ipsumque ulcerum dolore  percusserat; sed quoniam tardabat diabolum remouere, qui talia probabatur infligere. Ita et in proprio eius libro positum est: Cur non tollis peccatum meum, et quare non aufers iniquitatem meam ? Quod congruenter a potestate iudicis dicitur, ut salutaris beneuolentia comparetur.

uers. 3. Nec est sanitas in carne mea a uultu ire tue, non est pax ossibus meis a facie peccatorum meorum. Ab infirmitate quoque persone sue misericordiam mouet, quoniam caro eius bellum sustinere non poterat, que tot ictibus percussa corruerat. uultus est ire, timor future uindicte sub magno pauore cogitatus. Unde a Deo se petit ab ira futura liberari, quoniam ab indignatione uentura omnino sic se dicit esse perterritum, ut sanitatem corporis omnimodo  non haberet. More famuli uerecundi, qui antequam uerbera patiatur, futuris iam tormentis uehementer affligitur: qui uero mente callosus est, nec ipsas penas, dum infliguntur, horrescit. Subiunxit etiam: Non est pax ossibus meis. Quod supra dixit, sanitatem, nunc repetit pacem: merito, quia sanitas est totius corporis pax humorum et temperata tranquillitas. Hic iam nimietas doloris exprimitur; ut qui dixerat carnem suam esse non sanam, nunc dicat etiam ossa fuisse turbata. Grauior enim pena est que usque ad interiora descendit; nec aliquid intactum relinquitur, quando ipsa corporis firmamenta quatiuntur. Significat enim, quam patiebatur, uermium comestionem, que requiem sancto uiro non poterat dare: quia non cessabat absumere, sicut ipse ait,  Et qui me comedunt non dormiunt . uerum supra illas corporales penas affligi se dicit a facie peccatorum suorum, more sanctissimi animi, qui dum recordatur iniquitates suas, grauiora se credit esse passurum.

uers. 4. Quoniam iniquitates mee superposuerunt caput meum: sicut onus graue grauate sunt super me. Adiicitur ad impetrandam beneuolentiam tertius modus, ut non se iniuste perculsum dicat, sed peccatis suis uideatur imputare quod patitur. 129 Nunc ad exponenda uerba redeamus. Iniquitates nostre eleuant se super caput nostrum, quando sibi amplius uindicant, quam ratio iustitiaque patiatur. Caput enim nostrum ratio est, supra quam inter bona collata celsius nil habemus. Ipsa enim duce, Domino  prestante, dirigimur; ipsa nos ad bonos actus proficuaque perducit. Quam si iniquitas oppresserit, illa protinus uicta succumbit. Sed his iniquitatibus ista uicissitudo tribuitur; ut qui se leuitate erigunt in tumorem, grauissimis afflictionibus onerentur. Constructa sunt pulcherrima ueritate principia; nunc partem narrationis, quemadmodum formata sit, debemus exquirere.

uers. 5. Computruerunt et deteriorauerunt cicatrices mee, a facie insipientie mee. Peruentum est ad narrationem, que causis omnibus utiliter apponitur, quando per eam animus accusati factumque declaratur. Hec duplici modo formata est. Nam per quinque uersus penas describit corporis sui; per alios  quinque qui sequuntur uiolentas refert anime passiones, ut nichil uideatur exceptum, quod duris calamitatibus non probetur afflictum. Quod argumentum dicitur a necessitate, quando quis premissis rebus asperis, ad bonam partem correctus adducitur. In primo igitur uersu partis huius tapinosis figura cognoscitur, quia nichil humilius, nichil potest abiectius inueniri. Cicatrices enim sunt precedentium uulnerum sanata uestigia, quas grauius constat affligere, quando eas contigerit ad transacta pericula remeare Cicatrix uero dicta est ab eo quod in se cecum uulnus ostendat. Frequenter ergo uulneribus tabificatum corpus ostenditur, ut superstes ille sui pene talia pertulerit, qualia solent exanimata cadauera sustinere. Sic et ipse dicit: Solum mihi superest sepulcrum  . Subiunxit, a facie insipientie mee, id est a presentia stultitie mee. Facies enim presentiam designat, que nisi aut animo aut corpori presto fuerit, eius species non ualet apparere. Propter ipsam enim se dicit computruisse: ne sanctus uir aliquid diuinis ordinationibus imputaret. Nam et ipse proprio ore sic memorat, cum Domino responderet: Ideo insipienter locutus sum, et que ultra modum excederent scientiam meam .

uers. 6. Miseriis afflictus sum, et curuatus sum usque in finem; tota die contristatus ingrediebar. Merito yturbatus est, qui tantis doloribus uidebatur oneratus. Miseriis enim affligitur, qui animam suam doloribus fletibusque castigat; sicut ipse quantum ad considerationem passionum pertinet, dicit: Desperaui, nequaquam  ultra iam uiuam. Parce mihi, Domine, nichil enim sunt dies mei . Usque in finem, siue terminum uite significat, siue Dominum Saluatorem: quia tandiu fidelium unusquisque turbatur, donec ad ipsum indulgentia concessa perueniat. Nam quod sequitur, tota die contristatus ingrediebar, continuationem doloris insinuat. Dicendo enim, tota die, simul et noctes designat, que non erant a cruciatibus eius aliene, cuius cicatrices computruisse referuntur. Sed inter hec ingrediebatur tristis afflictus; et quod est familiare fidelibus, nequaquam de Domini pietate desperans.

uers. 7. Quoniam anima mea completa est illusionibus, et non est sanitas in carne mea. Hinc erat quod tota die contristabatur, quia diabolus, qui corpus  susceperat affligendum, non cessabat et animam eius uana imaginatione fatigare. Dicit enim uitium, quo maxime humana laborat infirmitas: ut modo in oratione prostrati, superfluas res uideamus appetere; modo psalmodiam dicentes terrena cogitemus. Sed de ista illusione quam patimur, sufficienter dictum est in libro quem de Anima pro nostra mediocritate conscripsimus. Sed cum istud maxime contingere soleat otiosis, dicit sibi quoque prouenisse, qui sanitatem corporis non habebat; ut tanquam ciuitas obsessa infestantibus inimicis undique pulsaretur. Nam quamuis caro diuersis frangeretur angustiis, originalibus tamen uitiis non reddebatur [ed., credebatur] excepta. Ista est illusio que secundo Domini curatur  aduentu, quando et carnis uitiis caremus, et immissiones diabolicas ultra non patimur.

uers. 8. Incuruatus sum et humiliatus sum usquequaque: rugiebam a gemitu cordis mei. Ipsa quidem uerba repetit, sed uehementiora facta sunt, dum in uno uersiculo colliguntur. Possumus enim corpore curuari, et animo non humiliari: sed hic ideo utrumque coniunctum est, quia multiplex calamitas liberum nil relinquit. His etiam aliquid maius adiecit: Usquequaque, id est ex omni parte, ex omni consideratione; ut eum copiosa calamitas undique probaretur ambiisse. Sequitur, Rugiebam a gemitu cordis mei. Rugire proprie belluarum est. Hic autem ut gemitum ostenderet fortiorem, ipsis se comparat, que ualidissimo fremitu suum uelle declarant. Et uide quod sequitur,  a gemitu cordis mei; ut uirtutem patientie magne monstraret, in gemitum se asserit, non in uerba prorupisse.

uers. 9. Et ante te omne desiderium meum: et gemitus meus a te non est absconditus. Tale fuit desiderium eius, ut ante Deum esse mereretur. Nam qui peccatis suis ueniam petit, qui omnia illa facit que superius sunt decursa, ante Deum ponit desiderium suum. Iam quod ante ipsum est, consueuit audire. Dominus enim quidquid non aspernatur, amplectitur. Ille enim gemitus non absconditur Deo qui pius est, qui pro anime liberatione persoluitur. Nam multi gemunt perdentes diuitias, desideria turpia perquirentes: sed ille gemitus et ille fletus Diuinitati probatur absconditus. Gemitus enim dictus est pro exprimendo  magno dolore, quasi geminatus luctus.

uers. 10. Cor meum conturbatum est in me, et deseruit me fortitudo mea: et lumen oculorum meorum non est mecum. Corporeis erumnis flebili allegatione decursis, nunc ad animi uenit grauissimos dolores; ut postquam caro multa pertulerat, mens quoque beati uiri uehementius probaretur afflicta. Et respice quo decore distributa uerba colluceant. Unum pendet ex altero: quia deseruit fortitudo, conturbatum est cor. Fortitudinem suam dicit patientie robur, que, quandiu permanserit, uoluntatem nostram in sua firmitate custodit: si uero recesserit, mens turbata succumbit. Malorum itaque abundantia mollitam in se dicit patientie firmitatem. Sequitur, et lumen oculorum meorum non est mecum. Lumen oculorum est ratio  imperturbata iudicii, quam secum habere non poterat, qui ingentes molestias sustinebat.

uers. 11. Amici mei et proximi mei aduersum me 130 appropinquauerunt et steterunt. Amici sunt a nostro quidem sanguine extranei, sed caritate coniuncti. Amicus enim dictus est quasi animi equus, quia equali nobis uoluntate coniungitur. Amicitia est enim uoluntas erga aliquem rerum bonarum ipsius causa quem diligit compari uoluntate. Proximi autem sunt, qui nobis parentela sociantur. Hec enim duo sunt, quorum humanitas consueuit gaudere solatiis. Nunc autem de illis dicit qui ad sanctum uirum consolandi gratia ueniebant, sicut libri ipsius textus eloquitur, et magis crebris exprobrationibus eius  animum sauciabant. Nunc autem uenit super te plaga, et defecisti: et tetigit te, et conturbatus es , etc. Sed consideremus quam uehemens erat afflictio, quando ab amicis et proximis talia sustinebat, ut qui solent esse remedium calamitatum multarum, fuerint cumulus passionum. Merito ergo cum ipso lumen oculorum suorum non erat, cui inde ueniebat afflictio, unde solet hominibus adesse remedium.

uers. 12. Et proximi mei a longe steterunt; et uim faciebant qui querebant animam meam.

uers. 13. Et qui inquirebant mala mihi, locuti sunt uanitatem, et dolos tota die meditabantur. Proximi quidem erant sanguine, sed longissimi reddebantur fetoris horrore; dum quod ille tolerabat in uulnere, illi sustinere non poterant in odore. Nam et ipse de  uxore sua dicit: Halitum meum exhorruit uxor mea . Quid, rogo, extraneorum fastidia, dum halationes eius uxoris caritas sustinere non posset? Nam et de proximis suis ita dicit: Fratres meos longe fecit a me, et noti mei quasi alieni recesserunt a me . Cum enim dicit: Et uim faciebant qui querebant animam meam, diabolum cum ministris suis designat, qui quanto illum uidebant in Dei amore persistere, tanto ei mortem anime nitebantur inferre. Subiunxit: Et qui inquirebant mala mihi, locuti sunt uanitatem. Uxorem designat, que immundis spiritibus adacta, dum eum cupit liberari de pena, uiro sanctissimo suadebat, ut Domini loqueretur iniuriam, dicens: Dic uerbum in Domino, et morere . Meditabantur quoque supradicti dolos, quia dum  se consulere corpori putabant, anime contraria suggerebant.

uers. 14. Ego autem uelut surdus non audiebam, et sicut mutus qui non aperuit os suum. Nihil potest esse fortius, nichil egregius, quam audire noxia, et non respondere contraria. Nam etsi locutus est iusta, ad illa tamen surdus erat, que quasi consolantium iniquitas suggerebat. Addidit, et sicut mutus qui non aperuit os suum. Mutus etsi cum clamore aliquid non dicit, interdum balbutiendo remurmurat. Sicut mutus autem, qui non aperuit os suum, fuit, qui labia sua nullo sermone aspero, nulla contra Deum remurmuratione commouit. O tranquillitas sancte mentis! Foris uermibus consumebatur, intus impassibilis erat; et tanquam assisteret altari [mss., fieret alteri],  sic cognoscebatur diuinis laudibus occupari

uers. 15. Et factus sum ut homo non audiens, et non habens in ore suo increpationes. Sensus ipse repetitur, ut nobis magne patientie ualidius inculcetur exemplum. Habebat utique ueritatem cause sue, per quam mala suadentes potuisset arguere: sed uir patientissimus sibi reputans omnia, ab illorum increpatione cessabat, sicut ipse dicit: Nonne dissimulaui? nonne quieui ? Nam cum eos posset arguere qui falsis eum criminationibus impetebant, sic elegit tacere, quemadmodum solet ille facere qui ueritatem responsionis cognoscitur non habere. Respice nunc singulis causis remedia contributa. Contra corporeos dolores supra dixerat: Rugiebam a gemitu  cordis mei: nunc aduersus iniquas suggestiones posuit: Ego autem uelut surdus non audiebam, etc. Sic narrationis istius textus gemina expositione finitus est.

uers. 16. Quoniam in te, Domine, speraui, tu exaudies me, Domine Deus meus. Passionum suarum narratione completa, nunc uenit ad medicine salutaris auxilium: quoniam inter calamitates asperas eius confidentia non defecit, sed semper sperauit in Domino, qui potest tristitiam in gaudium commutare. Et ideo petitionem suam exaudiendam putat: quia se in Domino sperasse confidit. Nam et ipse dicit: Etiamsi occidat me, in ipso sperabo . Sic et tres pueri profitentur: Potens est Deus de camino ignis liberare nos. Quod si noluerit, notum tibi  sit, rex, quia diis tuis non seruiemus . Talis est enim sanctorum uoluntas, tale fixa mente consilium, ut non emolumento aliquo presentis temporis, sed tantum ipsius Domini amore capiantur.

uers. 17. Quia dixi: Nequando insultent in me inimici mei: et dum commouentur pedes mei, in me magna locuti sunt. Nunc causas enumerat, cur eum Dominus dignetur audire. Nam inter grauissimos estus malorum, illam partem uir egregius magnopere custodiebat, ne de lapsu ipsius insultaret inimicus. Insultant enim illi quando hominem ad nequitie sue uota conuerterint; dum fidelium ruinam, putant esse uictoriam. Pedes enim hic significant nostrorum actuum qualitatem, per quam in hac uita quibusdam gressibus  ambulamus. Sed isti dum fuerint humanitatis fragilitate commoti, statim impios inueniunt irrisores, qui magna in eos inuectione consurgunt: sicut alibi dicit: Qui tribulant me, exsultabunt si motus fuero . Pii uero contra faciunt, affliguntur casibus alienis, consolationem lapsis, solatium cupiunt afferre deceptis; sicut Apostolus dicit: Fratres, si preoccupatus fuerit homo in aliquo delicto, uos qui spirituales estis, instruite huiusmodi in spiritu mansuetudinis .

uers. 18. Quoniam ego in flagella paratus sum, et dolor meus ante me est semper. Ecce quare Dominus supplicem dignabatur audire, quia dum fragilitatem suam nosset deliquisse, merito se ad penam uidebatur aptare. Sic sentiunt qui se semper addicunt;  ut in illa iudicatione possint absolui, qui hic meruerint propriis confessionibus accusari. Flagella enim hic, non uerberationes loreas dicit, sed dolorum asperrimas passiones. Sequitur enim, et dolor meus ante me est semper. Dolor contra se erat uiro iustissimo, cur a mandatis Domini declinasse uideretur, ut salutarem innocentiam perderet, et mortiferos acquisisset errores. Imitandus dolor, rectum iudicium, contra se iustum hominem irasci: quia impius defensor, fautor [ed., factor] sui probatur exitii.

uers. 19. Quoniam iniquitatem meam pronuntiabo, et cogitabo pro peccato meo. Aperuit unde ille premissus dolor existere potuisset. Nam si de 131 peccato suo minime doluisset, nequaquam tante confessionis  puritas appareret. Duobus enim modis perfecte penitentie uirtus ostenditur. Primum est, ut peccatores nos Domino pronuntiemus, sicut dicit in libro suo: Peccaui, quid faciam tibi, o custos hominum ? Ecce pronuntiatio sancti uiri, ecce uera confessio, que uitam non abstulit, sed salutis gaudia geminauit. uerum ne crederes in confessionibus hanc solam pronuntiationem semper sufficere potuisse, addidit, et cogitabo pro peccato meo; id est talia, te donante, faciam, que meum possint abolere peccatum; scilicet fletus adhibeam, eleemosynas faciam, et ab hoc quod deliqui, mandatorum tuorum me obseruatione purgabis.

uers. 20. Inimici autem mei uiuunt, et confortati sunt super me: et multiplicati sunt qui oderunt me  inique. Inimicos suos spirituales nequitias dicit, quas ad probationem sui permissu Domini uir sanctissimus sustinebat. uiuunt, cum dolore pronuntiandum est, id est, uoluntatis sue libertate potiuntur; nec mortem metuunt, quam nos in corpore sustinemus. Cui non solum sufficit dicere, uiuunt, nisi etiam addidisset, et confortati sunt super me. Deinde quod grauius horret, adiecit, multiplicati sunt. Hoc schema dicitur emphasis, quod gradatim crescit ad motum animi concitandum. Multiplicati sunt uero qui eum oderant inique, quando supra ipsum spirituum immundorum numerus augebatur. Unus enim peculium uastabat, alter patrimonia lacerabat, filios quoque ipsius alii trucidabant; et necesse erat ut ei inter tot calamitates hostes crescerent, qui tam numerosa  probatus est pericula tolerasse. Inique uero additum est, quoniam uir sanctissimus a prauis spiritibus iniuste semper horretur. Quod ad uoluntatem uidelicet diabolicam pertinet exprimendam, non ad meritorum prauam inanemque iactantiam

uers. 31. Qui retribuebant mala pro bonis detrahebant, mihi, quoniam subsecutus sum iustitiam. Ad amicos laceratores redit, qui sanctissimo uiro casus asperos imputabant, et detrahebant, cum magis utique patientiam eius laudare debuissent. Nam et uxor iustitie ipsius detrahebat, quando dicebat: Dic uerbum in Deum, et morere . Bene autem se dixit iustitiam subsecutum, quia illam non probatus est aliquando reliquisse. Sic enim ipse testatur: Non inuenietis in lingua mea iniquitatem, nec in faucibus  meis stultitia personabit . Quam professionem ex integra cordis puritate uenisse testis est Domini prolata sententia, ubi ad amicos eius in libri ipsius fine commemorat dicens: Iratus est furor meus contra uos, quoniam non estis locuti coram me rectum, sicut seruus meus Iob . Finita est, quam diximus in tertia parte, collatio, que est procul dubio medicina salutaris. Nunc conclusionem uideamus totius terminum dictionis.

uers. 22. Ne derelinquas, me, Domine Deus meus; ne discesseris a me. Penitens iste sanctissimus indulgentia Domini de preteritis periculis absolutus, iam letus exclamat ad Dominum, ne ab ipso relinquatur, quo fuerat prestante liberatus. Grauior est  enim bone conscientie metus errare post ueniam; ut qui debet gratiam, iterum incurrat offensam. Ille enim quando a nobis discedit, auios sectamur errores: quia necesse est absente uia rectissima semper errare.

uers. 23. Intende in adiutorium meum, Domine Deus salutis mee. Prius petiit ne derelinqueretur a Domino, nunc enixius supplicat ut in adiutorium eius dignetur intendere: quoniam contra illum se nouerat certamen habere, qui dixerat: Ponam sedem meam ad Aquilonem, et ero similis Altissimo ? Et ut persolutam gratiarum cognosceres actionem, addidit,  Deus salutis mee; utique qui eum saluum reddidit post tot uulnera passionum, et sospitatem contulit anime, quam antiquus ille tyrannus non possit eripere. Ecce regula penitentis impleta est, saluatus exsultat, qui pridem ulcerum tabe putruerat. Sic ad uictoriam perueniunt, cum Domini milites impetuntur.



Conclusio psalmi.

Quam fortis, quam de se triumphalis factus est Iob iste Dauidicus, ut inter tot acerbitates uulnerum, modestiam non destiterit eructare sermonum! Iacebat corpore in sterquilinio, sed animo habitabat in celo. Consumebatur uermibus, qui spiritus superabat immundos. Parua sunt que pertulit, si consideres que recepit. Sic pio Domino proficue seruitur,  sic clementia Diuinitatis agnoscitur; ut cum ei suas largitates offerimus, retributiones iterum copiosissimas exigamus. O penitentium beata securitas! o se humiliantium mirabilis altitudo! ut confitendo redeat ad gratiam, qui propria se estimatione damnauit. Certe intelligamus que sit dignitas penitentium, quando nec ille ab hac excipitur, qui tanti iudicis uoce laudatus est.



EXPOSITIO IN PSALMUM XXXuIII.



In finem pro Idithum canticum Dauid.

Titulus hic nouum nobis intulit nomen; propterea que causa sit istius positionis, aut quid significet diligentius inquiramus. In prefatione iam dictum est hos uiros auctores non fuisse psalmorum; sed  quoniam excellentes cantores erant, propter nominum significationem constat adhibitos; ut et probatissimi officii sui honorem de tali commemoratione perciperent, et arcana psalmorum de nominum ipsorum interpretationibus panderentur. Idithum enim Hebreum nomen est, quod lingua Latina dicitur transilitor; non qui gressibus aliquid transit, aut saltu corporis hiantia queque transmittit; sed qui supra mundi istius uarietates in ea iam puritate consistit, ut future tantum beatitudinis premia consequatur. Ergo in hoc psalmo persona introducitur sancte conuersationis, que humanas quidem illecebras transilierat, sed adhuc gaudia futura poscebat. Et quoniam uir sanctissimus enumerat aliquas afflictiones  suas, ne putares et hunc psalmum penitentibus applicandum, subiunxit, Canticum, quod utique talibus non potest conuenire 132 personis. Cantare enim letantis est, interdum et dolentis, nunquam uero penitentis.



Diuisio psalmi.

Idithum iste, quem diximus uitiorum nocentium transilitorem, formam nobis iusti hominis prebet. In primo ordine psalmi contra insidiatores inimicos in maximam se perhibet utilitatem remediumque tacuisse: petens uite sue finem debere cognoscere, si forte incarnationem Domini etiam corporeis oculis uidere mereretur. Secundo per syllogismum quinquepartitum timorem uanum probat esse mortalium, quoniam sunt omnia in potestate Domini constituta.  Tertio rogat ut ei delicta noxia dimittantur, quatenus uita eius prospero fine claudatur.



Expositio psalmi.

uers. 1. Dixi: Custodiam uias meas, ut non delinquam in lingua mea. Consuetudo est humanitatis, ut cum se aliquis laudabili conuersatione tractauerit, calumniantium insidiis protinus appetatur. Iste ergo Idithum, qui de probabili opinione pessimorum contraxit inuidiam, secum ipse deliberans dicit, melius esse silentium tenere, quam aliquid malitiosis edicere [ed., malitiose dicere]. Quis enim hominum sic cautus sit, ut si inter emulos loquatur, nullum uerbum eius incurrat aliquam questionem? Nunc particulatim singula uideamus. Dixi, hoc est, apud me  in corde meo, ubi sapientes ante deliberant, quam loquantur. Custodiam uias meas. Non dicit, a criminibus me abstineam, quia iam sanctus erat; sed a superfluis uerbis, que raro potest uitare uel continens; sicut Iacobus apostolus dicit: Linguam enim nullus hominum domare potest. Modicum quidem membrum est, sed magna exaltat . Difficilis quippe res est linguam in lubrico faucium constitutam, ueritatis rigide tenere mensuram: cui si incaute frena laxentur, frequenter contra se loquitur. Facilius enim tacendo culpa refugitur, quam loquendo.

uers. 2. Posui ori meo custodiam, dum consistit peccator aduersum me. Figura est epexegesis, id est, explanatio dicti superioris. Dicit enim causam quomodo  delinquat in lingua sua. Lingue siquidem ostium os habetur; et bene illa clausa seruabitur, si eius ianua custoditur. Salomon quippe dicit: Ori tuo facito ostium et seram, et uerbis iugum atque stateram . Sera enim dicta est, quod sero ostiis adhibeatur. Sed ista tanta custodia quam premisit, sequitur quando maxime debeat adhiberi; scilicet quando inuidus cuiquam consistit aduersus, querens audire, unde calumniam possit efficere.

uers. 3. Obmutui, et humiliatus sum, et silui a bonis: et dolor meus renouatus est. Prudenter decepti sunt insidiantes; ut dum sermonem captiose quererent, silentium reperissent. Sed possunt et illi obmutescere, quorum os frequenter nimio furore  concluditur. Addidit, et humiliatus sum, ut illud silentium non dolosum, sed intelligeres esse purissimum. Humiliatus enim significat humi prostratus. Siluisse quoque se dicit a bonis predicationibus, ne doceret contemnentem. Sed quia consuetudo malorum est, ut quamuis bona audiant, nullatenus acquiescant, quapropter a bonis se dicit necessitate siluisse; quia salubrem commonitionem recipere non poterant, qui contentionum semina perquirebant. Dominus enim in Euangelio dicit: Ne miseritis margaritas uestras ante porcos . Nam cum dicit, renouatus est dolor meus, significat sibi eum et ante fuisse, quando uota iniquorum intelligentie uirtute noscebat. Modo autem cum uideret iniquitates hominum contra se potius exercitari, renouatus  est dolor eius pietatis intuitu; tribulationem suam faciens delictum uidelicet alienum.

uers. 4. Concaluit cor meum intra me, et in meditatione mea exardescit ignis: locutus sum in lingua mea. Post silentium quod se pertulisse dicit inuitum, ut hominibus predicare minime salubria potuisset, conuersus est magno estu caritatis, locuturus ad Dominum. Sed audiamus quam potenter deliberationis ipsius ardor exponitur. Concaluit, dixit, cor meum, id est, ab omni parte succensum est, ut motus iste tam magnus ad cogitationem rerum celestium perueniret. Intra me, in homine scilicet interiore, ubi ratio tacita loquitur, et a Domino dignanter auditur. Sequitur, et in meditatione mea exardescit ignis. Ne putares ignem insanis motibus estuare, in meditatione  mea posuit, id est, in consilio, in deliberatione, ubi ardor mentis sub modestia prudenter accenditur, et illuminatam mentem disciplinabilis flamma circumuolat. Quid enim amplius quam caritas feruet? Sed feruor ille tranquillus est, mansueta inflammatio, motus inculpabilis, festinatio moderata. Quapropter uir iste sanctissimus, quod perfectissimis accidit, et competenter tacuit, et apte locutus est. Nam qui siluerat dolosis inimicis, ueraci Domino conscientie lingua proclamauit. Nec uacat quod dicit, lingua mea, hoc est qua pura mente solebat Domino confiteri, et aduentum eius studio pie dilectionis expetere.

uers. 5. Notum fac mihi, Domine, finem meum, et numerum dierum meorum quis est, ut sciam quid desit  mihi. Post illam tam magnam patientiam, et inuicti animi robur eximium, absurdum est credere sanctum uirum desiderio huius uite annorum sibi notitiam postulasse: sed plenus desiderio Domini Saluatoris  scire uoluit qui ei lucis terminus pararetur: si potuisset ad illam sanctam incarnationem, quam gestabat mente, eius longeuitas peruenire. Petit ergo ut suum finem nouerit, id est, Dominum Saluatorem. Ipse enim noster est finis, ad quem peruenisse uita est nichilominus sine fine; si tamen eum culpis sequentibus non reddamus infensum. Deinde numerum suorum dierum desiderat aduertere, ut euidentius appareret si eius conspectum etiam corporeis oculis mereretur aspicere.  Addidit etiam, ut sciam quid desit mihi. Suo enim fine recognito, scire poterat quantum usque ad aduentum eius restare potuisset. Et bene additum est, quid desit mihi; quia reuera deesse sibi iudicabat ad uitam, si eius non meruisset uidere presentiam. Sic magni ardoris illius desiderium, sermonis istius qualitate constat expressum.

uers. 6. Ecce ueteres posuisti dies meos, et substantia mea tanquam nichil ante te est. uides merito 133 Christi Domini presentiam postulatam, antequam ueteres dies suos esse profitetur. Nam quamuis Deo placita se conuersatione tractaret, in ueteribus tamen diebus erat, quando necdum ad gratiam noue regenerationis aduenerat. ueteres enim illo tempore fuerunt dies, qui humanum genus ad defectum mortis  protinus adducebant; nec erat in illis aliquid nouum, ubi minime radiauerat Domini Saluatoris aduentus. Unde Apostolus dicit: uetera transierunt; ecce facta sunt omnia noua . Sequitur: Et substantia mea tanquam nichil ante te est. Non dicit actus suos nichil esse ante Deum, sed substantiam suam. Nam quomodo poterat fieri, ut qui mundum transilierat, superauerat carnis sue uitia, ante Deum haberetur ut nichilum? Sed merito substantiam suam ante Deum dicit nichil esse, que Adam peccante damnata est. Cui nisi aliquid Diuinitas contulerit, de proprio non habet opere quod presumat.

uers. 7. uerumtamen uniuersa uanitas, omnis homo uiuens. Cum transilitor iste uitiorum, ueri se luminis inspectione complesset, et futurum Domini Saluatoris  aduentum cordis oculo peruidisset, ne quisquam crederet sanctos uiros a tentationibus alienos, redit ad infirmitatem suam, quam inter uirtutes egregias carnis uitio sustinebat, dicens: Magna sunt quidem ista que diximus, magna que credimus: uerumtamen quoniam in hac mortalitate uersamur, ubi mentem nostram fragilitas pulsat humana, nec est adhuc unum illud eternum quod nos in sua faciat firmitate consistere, uniuersa uanitas omnis homo uiuens. uanitas etenim, sicut sepe diximus, mutabilitatem significat, quam omnis homo preter Christum sustinet, qui hac carne uestitus est. Exprobrat enim uir sanctissimus mundane uite consuetudinem malam, ad illam eternam desiderans peruenire beatitudinem, ubi se intelligebat habiturum cum angelis portionem.

 uers. 8. Quanquam in imagine Dei ambulet homo, tamen uane conturbabitur: thesaurizat, et ignorat cui congregat ea. Quod uere sapientibus inest, postquam probabiliter tacuit, et religiose locutus est, uenit ad ordinem secundum, ubi quinquepartito syllogismo probat preter Dei spem atque exspectationem, post primi hominis transgressionem humanum genus uanitati esse subiectum. Sed dicendo, quanquam, nescio quid amplum, nescio quid insigne uult intelligi; quod licet homo gestet, tamen uanis desideriis occupatur. Sed quid sit istud excelsum consequenter exponit: In imagine Dei ambulet homo. Imago Dei est illa quam homo in rerum conditione suscepit  quando dictum est: Faciamus hominem ad imaginem et similitudinem nostram . Hec sententia sic nobis breuiter diuisa constabit, si primitus intelligamus aliud esse imaginem, aliud similitudinem. Imago quippe habet similitudinem eius rei cuius imago est. Similitudo autem non semper habet eius imaginem cui similis est. Et ideo interior homo, qui, sicut dicit Apostolus: Renouatur de die in diem , in quo est intelligentia rationis, et ueritatis agnitio, et immortalitis a Diuinitate collata, merito dicitur habere imaginem Dei: quoniam pro spirituali actuum suorum dispositione prestantior est. Exterior uero homo, de quo idem dicit Apostolus, qui corrumpitur , et diuerso passionum fasce pregrauatur, habet tamen aliquam similitudinem  Creatoris, ex eo quod uiuit, quod uidet, quod est, quod ad mentem conuertitur se regentem, quod inter creaturas reliquas ualde dicitur bonum; quamuis hec in Deo longe aliter summeque sint, quam in creaturis esse dicuntur. Sed quid dicam hominem exteriorem? Comparatur illi et uermis, comparatur et leo, comparatur et lapis, non dignitate substantie, sed ex aliqua similitudinis parte. Sic ad imaginem et similitudinem suam fecisse hominem recte intelligitur Deus, si suis partibus diuisa reddantur. Quod Pater Augustinus in libro Questionum titulo secundo  subtilius diligentiusque tractauit. Sed licet imago ista magna sit, et tanti auctoris aliqua similitudine glorietur, quod uiuit, quod rationalis, quod immortalis est: homo  tamen quia iam factus est peccatis obnoxius, et primi patris ante transgressionem puritati dissimilis, tamen caducis desideriis turbatur atque confunditur: modo uictum cogitans, modo uestem corporis necessitate perquirens, uel alia nimis innumera, quibus in hoc mundo subdita tenetur humanitas. Et bene dixit, conturbabitur: quia puritatem mentis perdunt, qui desideriis temporalibus occupantur. Addidit, thesaurizat et ignorat cui congregat ea. Hinc probatur stulta uanitas, quoniam cupit peritura seruare et transitoria custodire; maxime cum possessio eorum probetur incerta. Nam qui se putat caris filiis relinquere, ignorat si ea non contingat inimicissimos possidere. Et intuere quia, licet multa sint similia, in quibus hominum mutabilitas accusetur, auaritia tamen  electa est, cui hec potius imputentur; ut insigne malum audiret quod sibi dictum, et uitia minora cognoscerent; scriptum est enim: Radix omnium malorum cupiditas 

uers. 9. Et nunc que est exspectatio mea? nonne Dominus? et substantia mea ante te est. Predicta humani generis uitiosissima uanitate, nunc redit ad personam suam, pronuntians exspectationem sibi esse Dominum Christum, nec in caducis desideriis se habere aliquam presumptionem; sed illum exspectare, qui iam salutariter mundo cognoscitur aduenisse. Potest autem hec exspectatio et iudicium significare, in quo sancti noscuntur perpetua gaudia promereri. Nam uitiorum transilitor egregius, necesse  erat ut illud tempus exspectare debuisset, quando eum eterna premia coronarent. Substantiam uero suam, hic non illam Ade, quam ante duos uersus posuit, dicit. Illa enim in malo, ista in bono memorata est: quia nomen equiuocum est. Quapropter hic substantiam in bonam partem debemus accipere, scilicet conscientie possessionem, qua sustentabatur, qua pascebatur, qua diues et paterfamilias erat. Ante te est, dixit, non sacculis meis, ut supra de auaris est positum: in conspectu tuo, non in occultis meis, ubi inextricabiles probantur esse diuitie. De illa enim que uituperabilis fuit dictum est: Tanquam nichilum ante te est: de ista uero positum est, ante te est: ubi esse nichil potest, nisi quod gloriosa fuerit actione perfectum.

 uers. 10. Ab omnibus iniquitatibus meis eripe me: opprobrium insipienti dedisti me. Quamuis iste sanctus probabili se deuotione tractaret, tamen 134 rogat ut ab omnibus iniquitatibus suis Domini miseratione liberetur; ut agnoscamus neminem hic esse securum, quamuis beneficia diuina perceperit. Nam cum dicit, ab omnibus, significat iniquitatum diuersas esse minutias; sicut in decimo octauo psalmo dictum est: Delicta quis intelligit? ab occultis meis munda me, Domine, et ab alienis parce seruo tuo . Sequitur, opprobrium insipienti dedisti me. Stultorum consuetudo talis est, ut illos magis irrideant, quos bonis moribus studere cognoscunt. Sanctus ergo uir opprobrium erat stultis, quia sibi dissimilem respuebant. Sola enim scelerati laudant que uidentur habere  communia.

uers. 11. Obmutui, et non aperui os meum; quoniam tu fecisti me. Redit ad superiora que dixerat, asserens non respondisse inimicis suis; hoc etiam addens, quoniam tu fecisti. Ipse utique fecit, qui patientie dona concessit. Nam hoc tam salubre silentium non habuisset, nisi celestis largitas dedisset.

uers. 12. Amoue a me plagas tuas, a fortitudine enim manus tue ego defeci. Premissa causa deuotionis, Idithum competenter ueniam petit; ut qui precepta secutus fuerat Domini, mereretur audiri. Plage sunt correptiones que de flagello ueniunt, quibus pro nostris peccatis iustissime uerberamur. Ipsas ergo sanctissimus uir desiderat amoueri que culpis debebantur admissis. Fortis manus grauiter flagellat;  et necesse erat quemlibet illum deficere, quem manus excelsa percuteret.

uers. 13. In increpationibus propter iniquitatem corripuisti hominem, et tabescere fecisti sicut araneam animam eius: uerumtamen uane conturbatur omnis homo uiuens. Hic pietas Domini euidenter ostenditur, qui non diligit increpationes, nisi ut homines corrigantur. Iniquitas quippe mortalium more putredinis sine fine uagaretur, si eam medicinalis increpatio minime desecaret. Tunc enim conuertimur, tunc a mala intentione discedimus, quando nos preceptis dominicis argui posse sentimus. Aranea uero corpus habet tenue, in terra non habitat, sed per loca altiora telas quasdam tenuissimas uiscerum digestione  contexit; sicut et a quibusdam uermibus sericum dicitur exfilari. Huic ergo exiguo corpusculo recte conuersi et afflicti anima comparatur, qui longis obseruationibus uigiliisque fatigatus, terrena deserens, subtilissimas operationes uirtutum diuino timore tabeficatus efficit. Post hec reuertitur ad illud sue propositionis initium: quia licet increpetur, licet tabefiat, tamen fragilitate humanitatis diuersarum rerum uarietate confunditur. Sed ab hac perturbatione ille solus excipitur, qui ad diuinam contemplationem pura mente transfertur. Perfecta est, ut estimo, rhetorici syllogismi qui epichirema dicitur, quinquepartita probatio, quam nunc membris suis, ut possumus, uersibusque reddamus. Propositio eius est: Quanquam in imagine Dei ambulet homo, tamen  uane conturbabitur. Probatio propositionis: Thesaurizat et ignorat cui congregat ea. Sequitur assumptio quatuor uersibus procedens: Et nunc que est exspectatio mea? nonne Dominus? et cetera. Nec offendat quod tam longa uidetur assumptio. Diximus enim breuitates membrorum istorum a magistris secularibus postea fuisse constrictas. Hic autem querenda sunt partium ipsarum non tam expressa quam designata uestigia. Adiuncta est assumptionis probatio. In increpationibus propter iniquitatem corripuisti hominem, et tabescere fecisti sicut araneam animam eius. Prouenit, nisi fallor, exspectata conclusio propositioni sue apte respondens: uerumtamen uane conturbatur omnis homo uiuens. Sic quinquepartiti syllogismi, sicut opinor, peracta  probatio est.

uers. 14. Exaudi, Deus, orationem meam et deprecationem meam: auribus percipe lacrymas meas. Idithum iste quanto plura mysteria didicerat, tanto se ante Dominum enixa supplicatione fundebat. uenit ergo ad ordinem tertium, ubi humiliter et confidenter exorat remitti sibi peccata, priusquam uitam finiat. Quapropter necessarium est considerare, ut ille qui dictus est mundi uitia transiliisse, cur adhuc tam grauiter uideatur ingemere? Scilicet quia nulli sufficit de uitiis acquisita uictoria, nisi iugi fuerit supplicatione seruata. Prius itaque orationem dixit, post deprecationem. Oratio est oris ratio, quam proni allegamus uota nostra pandentes. Deprecatio uero est frequens et assidua supplicatio, que ab imo  pectoris profertur arcano. Audi enim quod sequitur, auribus percipe lacrymas meas. Frequenter diximus Deum, quod uidet, audire; quod audit, uidere: quia non corporalibus membris distinguitur, sed omnia uirtute sue diuinitatis operatur. Et ne putares supplicationem tantum adhibitam fuisse uerborum, lacrymas meas dixit, que uiolente sunt semper in precibus, et ad clementiam medicinalem animum miserantis adducunt.

uers. 15. Ne sileas a me, quoniam ego incola sum apud te in terra, et peregrinus, sicut omnes patres mei. Ne sileas, dixit; id est, audiam te dicentem quod Euangelium testatur: Remissa sunt tibi peccata . Siue illud quod alio loco psalmus dicit:  Dic anime mee: Salus tua ego sum ; siue illud: uenite, benedicti Patris mei, percipite regnum quod uobis paratum est ab origine mundi . Quocirca conuenit, quidquid horum sentire uolueris. Incola uero dicitur, qui terram colit, ad tempus superueniens extraneus, non qui in patrie sue regione consistit; quod omni sancto euenit, qui in diuina ciuitate recipitur. Omnes enim nos peccatum fecit extraneos, et in nefaria tenuit regione captiuos. Sed quando nos misericordia eius suscipit, incole sumus: quoniam illuc aduenimus, id est, de Babylonia ad Ierusalem ipso attrahente transponimur. Ideo enim posuit, apud te, ut non in diaboli, sed in Domini ciuitate incolam eum fuisse sentires. Subiunxit, et peregrinus sicut omnes patres  mei. Expressit quod superius dixit: omnis enim homo qui recipitur in beatitudine peregrinus dicitur, quia incipit esse ubi non erat. Peregrinus enim dicitur, quasi pergens longius. Et ut generalem hanc cognosceres fuisse sententiam, dicit, sicut omnes patres mei, ne quis ab hac conditione putaretur exceptus.

uers. 16. Remitte mihi, ut refrigerer priusquam eam, et amplius non ero. uir prouidus et ueritatis ipsius illuminatione completus, hic sibi petebat dimitti, ut certus ad futura iudicia perueniret, et quamdam recreationem sumeret in 135 presenti uita, illius regni securitate suscepta. Professus est enim estuante se cura succendi, qui se postulabat imbre misericordie temperari; sicut supra ipse de  se dicit: Concaluit cor meum intra me; et in meditatione mea exardescit ignis. Merito ergo hic refrigerari sibi petebat, qui tanti desiderii calore flagrauerat. Addidit, priusquam eam, id est antequam de ista luce discedam. Et amplius non ero, utique in hoc mundo, ubi peccatorum facinoribus subuenitur, dum se a Domino conuersionis accepta humilitate correxerint. Siue dicit, amplius non ero, si desinas subuenire; quia non est esse, in eternis afflictionibus permanere. Esse enim proprie beati est. Merito ergo non se dicebat esse, si se habere cum electis non intelligeret portionem.



Conclusio psalmi.

Ecce uitiorum transilitor egregius quanta nos beatissime institutionis salubritate commonuit, inter  blasphemos et iniquos habere lingue continentiam, noxia uitare certamina, rixas grauissima moderatione comprimere. Silentium est quippe probabile, quod nos minime perducit ad culpam, quod sapientes prodit, quod grauissimos facit, quod consilium nutrit, quod ipsum quoque gratissimum ostendit esse sermonem. Quapropter hauriamus remedii huius saluberrimam potionem, ut qui sanctos tam proficue tacuisse cognoscimus, peccatorum immoderatam lingue licentiam non amemus



EXPOSITIO IN PSALMUM XXXIX.



In finem psalmus Dauid.

Sepe quidem diximus per finem et Dauid Christum  Dominum significari, cui iste psalmus aptandus est. Sed in primordiis eius Ecclesia loquitur, hoc est sponsa celestis, membra Christi, fidelium multitudo. Deinde uenit ad caput nostrum Dominum Saluatorem, ut totius psalmi contextio uni corpori congruenter aptetur.



Diuisio psalmi.

Prima narratione gratias agit Ecclesia, que uenit ex gentibus: quia de mundi istius ueternoso merore liberata, ad Noui Testamenti meruit gaudia peruenire. Secunda ipse Dominus loquitur Christus, sanctam incarnationem et iustitiam sue predicationis exponens; ob hoc Patris auxilium deprecatur, ut pericula possit a Iudeis illata superare: confundi postulans inimicos, et letari omnes qui sperant  in eum.



Expositio psalmi.

uers. 1. Exspectans exspectaui Dominum, et respexit me: et exaudiuit deprecationem meam. Ecclesia catholica, que fuerat de totius mundi partibus congreganda, patientie uirtutem predicat, quam inter summas laudes habere conuenit Christianum. Quemadmodum enim aut tribulationes sufferat, aut periculorum pondus euadat, nisi diuino beneficio tolerantie robore fulciatur? Sed considerandus est hic sermo geminatus, quia superflua non est tam decora repetitio. Exspectare siquidem possumus et ingrati. Exspectantes autem exspectamus, quando mites aliquid cum magno desiderio sustinemus. Hoc argumentum  dicitur a coniugatis, quando unum uerbum ortum ab alio uarie commutamus, ut sapiens sapienter, prudens prudenter, et his similia. Respexit: quia preuenit omne bonum nostrum. Lumen quippe ueritatis habere non possumus, nisi ab illius conspici claritate mereamur. Subiungitur, exaudiuit me, ut pie atque efficaciter exspectasse uideatur. Deprecatio quoque significat  frequentissimam precem: quoniam rarius orare non poterat, que sustinens Dominum sustinebat.

uers. 2. Et eduxit me de lacu miserie, et de luto fecis: et statuit supra petram pedes meos, et direxit gressus meos. Sicut duobus modis operari precipit Christianum, ut declinet a malo et faciat bonum; ita duplici ratione Dominum dicit profutura concedere.  Primum est enim, ut nos educat de mundi istius profundissima calamitate, cuius apte designata est maligna latitudo, lacus miserie lutusque fecilentus. Et ut exprimeret delictorum crassitudinem corpulentam, lutum addidit, qui lacu continetur: ne peccata solis aquis cognosceres quamuis densissimis comparata. Nam sicut lutus laci fetidus atque grauis est, ita et hominum delicta limosa sunt, que et fetoribus horrescunt, et grauitate demergunt. Deinde pedes nostros supra petram statuit, cum in Christi Domini iussionibus ambulamus. Ipse est enim nobis spiritualis petra, que in se fixa non sinit demergi uestigia. Et respice quia sicut peccata uirtutibus contraria sunt, ita et eorum uie probantur  esse dissimiles. Illa enim sicut sunt mollia et dissoluta, in itineris sui cenositate uoluuntur. uirtutes autem quemadmodum rigide sunt et immobiles, sic habent uiam petralem, ubi non inquinatis, sed mundis pedibus ambulatur.

uers. 3. Et immisit in os meum canticum nouum, hymnum Deo nostro: uidebunt multi et timebunt, et sperabunt in Domino. Superiora psalmi ad illud pertinent, quoniam Deus humanum genus in mundi istius cenositate demersum, ad petre transtulit firmitatem, ad religionem uidelicet Christianam. Quod uersus iste nunc aperit dicendo: Et immisit in os meum canticum nouum, id est Noui Testamenti sanctissimam predicationem. Sed nouum bene dicitur, quia incarnationem Domini corporeis oculis etas  antea nulla conspexit. Deo enim nichil nouum est, quando ante constitutionem mundi dispensationis sue uniuersa presciuit. Hymnus autem Grecus sermo est, id est, laus carminum lege composita. Et quoniam hymni erant quos idolis suis etiam gentilitas personabat, addidit, Deo nostro; ut qualem hymnum diceret, distincte potuissemus aduertere. uidebunt multi et timebunt. De mirabilibus dicit, que tempore sancte incarnationis effecta sunt. uidentes enim Iudei talia, timuerunt, et Christi Domini predicationibus populorum agmina crediderunt. Sperauerunt autem in Domino, quando Christiani esse ceperunt: ut post illum timorem miraculorum conuersi, 136 spem in Domino firmissimam habere probarentur

uers. 4. Beatus uir cuius est nomen Domini spes  eius. Beatus iste uir per secundam speciem definitionis exprimitur, que Grece ennematice, Latine notio nuncupatur. Hec unamquamque rem per id quod agit, non per id quod est, conatur ostendere. Nam qui sit iste beatus posita determinatione prefinitur, id est cuius est spes nomen Domini. Spes enim dicta est quasi stabilis pes. Nam et illi dicuntur spem suam in Domino ponere, qui ab eo dari sibi temporalia deprecantur. Hi uidentur non propter se diligere Deum, sed propter illa que postulant. Ille autem ueraciter habet spem nominis Domini, qui solam contemplationem eius auidius concupiscit. Nomen ergo Domini inter cetera Saluator eternus est; et ille spem suam ponit in eius nomine, qui se non  suis meritis, sed ab eo per eius gratiam credit esse saluandum. Dicti sunt et in Euangelio octies beati; ut est illud: Beati pauperes spiritu, quoniam ipsorum est regnum celorum , etc. Et in Deuteronomio  similiter reperitur; cum populus Isreliticus terram repromissionis intraret; quod ideo multifarie dicitur, quia diuersis modis beatitudo prestatur. Sed hec omnia per singulas species definitionum diligenter expressa, studiosus lector inueniet.

uers. 5. Et non respexit in uanitates et insanias falsas. Et hic uersus pendet de superiore sententia, exponit enim cui sit spes in nomine Domini, scilicet qui non respexit in uanitates et insanias falsas. Legitur  enim: Nemo potest duobus dominis seruire ; quod et locus iste commemorat. Nam qui spem habet in Domino rerum omnium potente, respicere non debet ad caduca. uanitas est enim a sancta religione subita uarietate mutari, et mentem fallaci illusione conuertere. Insanie uero false sunt saxis formasse deum, quem gentilitas adoraret, ubi futurorum ordinem mendaciter inquirebant. Et est epitheton insanie pulcherrimum, id est falsitas. Insanie quippe mentem fallunt, quoniam a ueritate dissentiunt. Potest hoc et ad illos aptari, qui spectaculorum fallacium delectatione capiuntur. Ideo enim plurali numero posite sunt insanie, ut per similitudines rerum latius discurrere debeamus.

uers. 6. Multa fecisti tu, Domine Deus meus, mirabilia  tua; et cogitationibus tuis non est quis similis tibi. Cum de operibus hominum loqueretur insanis, apte intulit diuina miracula. Nam qui inflammantur contendentibus aurigis, qui pantomimis saltantibus molliuntur, quanto melius si cogitent celum et terram pulcherrima diuersitate formata, que habent et aspectum decorum, et considerationem omnino mirabilem! Sequitur, et cogitationibus tuis non est quis similis tibi. Adhuc illas superstitiones elidit, quas sibi homines aut ad religionem peruersam repererunt, aut in spectaculis celebrandis moti aliqua uoluptate finxerunt. Sed nunquid tale est per funem currere pede suspenso, quale Petrum terga maris fixo pressisse uestigio? Nunquid tale est ignitis facibus in theatro ludere, quale fuit camini incendia  tribus pueris ambulasse? Nunquid tale est scenicas audire tragedias, quale est in choris Ecclesie salutiferas cognoscere psalmodias? Istas res potius legentes spectare debemus, quas nec fatue querimus, et proficue semper audimus. Dicendo enim, quis similis, tibi, malarum rerum arguit inuentores, qui se nequiter efferentes, fallacium artium auctores esse gloriantur. Hactenus predicauit sancta mater Ecclesia: nunc audiamus loquentem Dominum Saluatorem; ut quod dictum est: Quis similis tibi? manifestum nobis subsequenti expositione reddatur.

uers. 7. Annuntiaui et locutus sum: multiplicati sunt super numerum. Psalmi quidem est secunda narratio, sed per figuram exallage, que Latine appellatur immutatio. Ex persona Domini mystica  uerba proferuntur, ubi aduentum suum et pias predicationes gentibus innotescit. Annuntiare est enim uentura predicare, quod fecit ore prophetarum. Locutus sum, id est, cum inter nos conuersatus euangelizauit, quando sacramentum beate incarnationis assumpsit. Addidit, Multiplicati sunt super numerum; scilicet quia super calculum beatorum multiplicata est turba peccantium. De quam magnis enim populis quam pauci fideles sunt! Non immerito, quia dum multi mundi huius uanitatibus occupantur, raros poteris ueraciter inuenire sapientes. Et uide quod dicit, super numerum; designat enim illos tantum in libro uiuentium supputatos, qui illi Ierusalem superne predestinati esse noscuntur.

 uers. 8. Sacrificium et oblationem noluisti; corpus autem perfecisti mihi: holocausta etiam pro delicto non postulasti. Hic uersus Noui et ueteris Testamenti sacramenta complectitur. Dicit enim sacrificium et oblationem, que in honorem Domini fiebant ante pecoribus immolatis, unde sacerdotes etiam uescebantur, Deum postremo tempore respuisse. Prius quippe talia suscipere dignatus est, quoniam per illa sacrificia prefiguratio quedam corporis Christi esse uidebatur. Postquam uero ipse Messias qui est Dominus Christus predictus aduenit, et se pro omnibus nobis hostiam pietatis exhibuit, necessarium non erat ut, ueritate completa, adhuc illa figura precursoria permaneret. Quos uersus ita exponit Apostolus Hebreis scribens: Aufert, inquit, primum, ut  sequens statuat: ubi subaudiendum est corpus. In qua uoluntate sanctificati sumus per oblationem corporis Christi Iesu semel ; et cetera que ad cause huius pulcherrimam distinctionem pertinere noscuntur. Sequitur, corpus autem perfecisti mihi. Hic sanctam incarnationem suam secundum Apostolum euidenter ostendit; ut corpus quod ante fuit per sacrificiorum imagines promissum, nunc dicat aduentu proprio fuisse completum. Addidit, holocausta etiam pro delicto non postulasti. Holocausta dicuntur tota incensa, que pro delictis sacris imponebantur altaribus, et postea igne cremabantur, ut deuoratio eorum fieret abolitio peccatorum. Hec dicit iam Dominum non petiisse; merito, quoniam illud a nobis expetit, quod in quinquagesimo legitur psalmo:  Cor contritum et humiliatum Deus non spernit . uides Ecclesiam ueraciter dixisse: Quis similis tibi?

uers. 9. Tunc dixi: Ecce uenio: in capite libri scriptum est de me. Ecce, statim significat, celeritatem promittens, uelocitatem modis omnibus pollicetur. Et tu, Iudee, cum propria sacrificia non habeas, quem deceptus exspectas? Ille iam uenit, ille iam uerbum caro factum est, ille mundum salutari predicatione compleuit. Sed tu adhuc nescio quid in tuis cubilibus somniaris. Quid 137 ulterius queris? Quid stupore defigeris? In libro isto psalmorum, in capite de se dicit esse conscriptum, ut credere debeas iam uenisse beatum nostrum, cuius uitam  constat expositam. Ubi sunt qui se  uident, sicut hic promissum est, sacrificia non habere: et tanquam sententiam istam in codicibus sacris non habeant, sic stupefacti ad obiectos sermones probabiliter obmutescunt?

uers. 10. Ut faciam uoluntatem tuam, Deus meus, uolui: et legem tuam in medio cordis mei. Filii uerba diriguntur ad Patrem; desiderauit enim eius facere uoluntatem, qui non abiit in consilio impiorum, et in uia peccatorum non stetit, et in cathedra pestilentie non sedit . Nam quod dixit, uolui, uirtutem prescientie declarauit; ut diceret preteritum, quod constabat esse uenturum. Manebat etiam lex diuina in medio cordis ipsius, dum in lege Domini  fuit uoluntas eius, et in lege eius meditatus est die ac nocte .

uers. 11. Bene nuntiaui iustitiam tuam in Ecclesia magna: ecce labia mea non prohibebo, Domine, tu cognouisti. Bene nuntiauit iustitiam Domini, quando dictum est: Non sic impii, non sic, sed tanquam puluis quem proiicit uentus a facie terre . In Ecclesia magna, sicut sepe diximus, catholicam dicit, que toto orbe diffusa est: de qua ibi dictum est, quod fructum suum dubit in tempore suo . Sequitur, ecce labia mea non prohibebo, Domine, tu cognouisti. Loquitur per id quod Deo subiectus est Filius. Nam quamuis inter obstinatos periculosum fuerit predicare ueritatem, dum mortem suam exinde nosceret esse uenturam, tamen non destitit  admonere populum perfidorum dicendo: Quoniam nouit Dominus uiam iustorum, et iter impiorum peribit . In qua parte Patrem habuit testem quem inuocat, quia nulla pericula timuit, quando carnali populo spiritualia bona predicauit. Sic primi psalmi uerissimus textus, nunc etiam dominica commemoratione uidetur esse repetitus.

uers. 12. Iustitiam tuam non abscondi in corde meo: ueritatem tuam et salutare tuum dixi. Iusti uoluntas est, quando potest prodesse, non abscondere ueritatem; quod Dominum Saluatorem fecisse non dubium est, quando turbas arguebat, increpabat incredulos, et multa huiuscemodi predicabat, que Euangelii textus eloquitur. Fuit tamen tempus cum in passione tacuit, sicut scriptum est: At iehsu nichil  respondit ei; quippe cui Pontius Pilatus dixit: Mihi non loqueris ? ueritatem dixit quando pronuntiauit: Ego sum uia, ueritas, et uita . Salutaris autem Christus beati Simeonis confessione declaratur, qui quando eum uidit, dixit: Nunc dimittis seruum tuum in pace: quia uiderunt oculi mei salutare tuum, quod parasti ante faciem omnium populorum , et reliqua.

uers. 13. Non celaui misericordiam tuam, et ueritatem tuam in Synagoga multa. Adhuc in exponendis suis operibus perseuerat. Non celauit misericordiam Patris, quando dixit: Si uos, cum sitis mali, nostis bona data dare filiis uestris, quanto magis Pater uester celestis dabit bona petentibus se ! ueritatem quoque dixit: in Synagoga multa, id est in populorum  congregatione densissima, quando Isaie librum legit acceptum, et dixit: Hodie impleta est hec scriptura in auribus uestris . Audis, Iudee incredule, prophetam aliquando tuum nostro Euangelio consonantem? Quem ultra sustines, qui iam Christum Dominum uenisse cognoscis, si adhuc cor tuum noxio uelamine non tegatur.

uers. 14. Tu autem, Domine, ne longe facias misericordias tuas a me: misericordia tua et ueritas tua semper susceperunt me. Narratis sanctis operibus, ad passionis sue gloriam uenit: ut totius uite atque uiuificatricis mortis declararetur integritas. Ubi merito Patrem precatur, ne longe ab eo faciat misericordias suas, qui erat suscepti hominis ueritate moriturus;  sicut et alibi dicit: Deus meus, respice in me, quare me dereliquisti ? Misericordia enim fuit, ut humanam naturam preuaricationis uitio sauciatam sancta incarnatione saluaret. ueritas, ut resurrectionis promisse beneficio sederet ad dexteram Patris, inde uenturus iudicare uiuos et mortuos. Susceperunt me, id est glorificandum receperunt. Illos enim in bonam partem suscipere dicimur, quos nostre gratie profitemur acceptos.

uers. 15. Quoniam circumdederunt me mala, quorum non est numerus: comprehenderunt me iniquitates mee. Hoc a membris suis dicit, quorum ipse caput est Christus; ut se pati profiteretur, quod turba fidelium sustinebat; sicut est illud: Saule, Saule, quid me persequeris ? Sequitur,  quorum non est numerus, scilicet apud homines; nam omnia Deo dinumerata sunt, qui arenam maris et guttas pluuiarum, stellarumque multitudinem complexabili quantitate cognoscit. Addidit, comprehenderunt me iniquitates mee. Eodem modo loquitur, quo superius dixit: Circumdederunt me mala. Dominus enim Saluator nec mala perpetrauit, nec iniquitatibus patuit: sed hoc a parte membrorum apte dicitur, a quibus talia sustinentur. Pietatis enim nostri capitis fuit, ut qui de se multa dixerat, commemorationem quoque fidelium facere dignaretur: ne se sequestratos putarent, cum preteritos esse cognoscerent

uers. 16. Et non potui ut uiderem: multiplicati sunt super capillos capitis mei, et cor meum dereliquit me.  Hoc omnino ad membra referendum est; ceterum in Domino Christo nequeunt talia conuenire. Non potui ut uiderem, id est, circumdantibus me iniquitatibus meis, quod ueraciter potest fidelis edicere. Et quamuis in homine capilli capitis uideantur innumeri, tamen peccata eorum calculum probantur excedere. Nec frustra in comparationem delictorum capilli deducti sunt. Nam in ueteri Testamento sacerdotes ipsa similitudine radebantur; ut tali emundatione purgati carnis uitia deposuisse uiderentur. Cor uero nos derelinquit, quando peccatis egrum profutura non appetit.

uers. 17. Complaceat tibi, Domine, ut eripias [ms. G., eruas] me: Domine, in auxilium meum respice. Post enumerationes premissas, uenit ad saluberrimam  conclusionem, unde omnis impugnatur aduersitas, omnia nocentia destruuntur; ut placeat Domino eum eripere, qui mundi istius contrarietatibus cingebatur. Et intuere quod dicit, complaceat; id est communiter placeat. Concordia enim hic Trinitatis ostenditur: nam quod placet Patri, hoc placet et Filio et Spiritui sancto. Addidit, tibi: ut sanctam Trinitatem unum Deum esse cognosceres. Sequitur, Domine, in auxilium meum respice, ut intelligamus respectum ipsius nostrum esse presidium; sicut est illud Euangelii: Respexit Petrum, et fleuit amare . Aliter enim liberari non possumus, nisi nos Diuinitas propitiata respiciat.

 138 uers. 18. Confundantur et reuereantur simul, qui querunt animam meam, ut auferant eam. uenit ad eam, que superest, narrationem: ubi confusionem et reuerentiam Dominus Saluator optat impiis: exsultationem uero et letitiam prouenire petit deuotis. Sed uide in ista deprecatione quanta gerat studia pietatis. Confundantur, dixit, mirabilium operatione turbentur. Reuereantur autem, resurrectionis gloria corrigantur: ut illum confiteantur Deum, quem dudum putauerant esse trucidandum. Simul; id est, sicut persecuti sunt, ita et predestinati conuersionis munere liberentur. Sequitur, qui querunt animam meam. Duobus modis anima queritur, siue ad honorem, siue ad mortem. Sed ut hic illos ostenderet, qui eam uoto contrario perquirebant, addidit,  ut auferant eam, non ut diligant, non ut uenerentur: sed ut a corpore meo interuentu mortis segregare contendant.

uers. 19. Auertantur retrorsum et erubescant, qui cogitant mihi mala. Frequenter diximus malis sic bene optari, ut retrorsum redeant a uoluptatibus suis, nec in malo opere perseuerent. Qui si confusionem patiantur, euadunt: si mundi letitia perfruantur, pereunt. Nam retrorsum istud in bonam partem dici Euangelii locus ille testatur, ubi Petro uite huius se amore diligenti respondit: Redi retro, Satanas . Quod autem posuit, qui cogitant mihi mala, Iudeorum significat improbas uoluntates, quorum cogitationes non erant male Domino, sed auctoribus suis. Cogitationes enim a cogendo dicte sunt.

 uers. 20. Ferant confestim confusionem suam, qui dicunt mihi: Euge, euge. Ferunt confestim confusionem suam, qui usque ad illud perueniunt, ut se nequiter errasse cognoscant. Ferant, dixit, quasi pondus immensum. Confestim, ut peccare ceperint: ne longius progrediendo periculosius ingrauentur. Confusionem suam, id est cogitationem prauam ueritate conuictam. Sequitur, qui dicunt mihi: Euge, euge. Hic falsos arguit laudatores, qui plus nituntur adulando decipere, quam possint uituperationibus sauciare. Euge uerbum quidem preconiale est; sed cum recto animo non profertur, ad derisionem trahitur inferendam. Que figura dicitur ironia, id est irrisio.

uers. 21. Exsultent et letentur qui querunt te, Domine, et dicant semper: Magnificetur Dominus, qui  diligunt salutare tuum. Sicut inimicos suos confundi petiit, qui eum falsis laudationibus irridebant, ita deuotos optat ueraciter gaudere, qui spem suam noscuntur in Domini maiestate posuisse. Eos enim non tantum letari, sed et exsultare deprecatur. Sed que sit ista exsultatio consequenter exponitur; id est, et dicant semper: Magnificetur Dominus. Hec est enim professio, que in eternum gaudentes efficit Christianos; que quamuis iugiter dicatur, tamen semper appetitur. De ista siquidem sententia pascebatur et in isto seculo Iob, qui erat afflictione corporis grauiter sauciatus, dicendo: Dominus dedit, Dominus abstulit, sicut Domino placuit ita factum est. Sit nomen Domini benedictum . Exsultabat  quippe, quando letabatur in Domino, in quo reuera sunt omnia profutura. Sed ne hanc exsultationem quibuscunque crederes concedendam, addidit, qui diligunt salutare tuum; id est, qui me spirituali caritate perquirunt, et mandatis meis suauiter obsequuntur.

uers. 22. Ego uero egenus et pauper sum: Dominus curam habet mei. Postquam dixerat letitie muneribus esse complendos, qui deitatem uerbi diligere uoluissent, ne sibi quispiam meritorum gloriam uindicaret, Dominus Christus ex forma loquitur humanitatis assumpte: Egenus et pauper sum. Egenus, quia humanitas subueniri sibi semper eget a Domino. Pauper, quia nisi diuina gratia clarificetur, de se omnino tenuis esse cognoscitur. Sed ne istam paupertatem  uilem abiectamque estimares, addidit, Dominus curam habet mei; scilicet de quo dicturus erat: Hic est Filius meus dilectus, in quo mihi bene complacui . O paupertatem thesauris omnibus ditiorem! Pauper enim de nostro, diues de suo est; qui ideo indigentiam humanitatis assumpsit, ut abundantie sue nos faceret esse participes.

uers. 23. Adiutor meus et liberator meus es tu: Domine, ne tardaueris. De adiutorio et de protectione securus celeritatem necessariam petit; ut iam quia mors uitari non debuit, saltem resurrectio festina succederet. Cum enim dicit: Adiutor et liberator, ostendit patientiam diuersarum uidelicet passionum, unde et ipse psalmus fecit initium. Quapropter totus uirtuti patientie merito deputatur, qui et  eodem fine concluditur.



Conclusio psalmi.

Magnifica et suauissima uerba sensus nostros medullitus intrauerunt, quando ipsum audiuimus docentem, quem adoramus auctorem. Nam licet uniuersos psalmos magno honore ueneremur, nescio quid tamen dulcius accipitur, cum aliquid de sancta incarnatione profertur. Omnis enim fidelis gratissime suscipit, per quam noscitur esse liberatus. Et respice quo ordine psalmi huius contextio disponatur. Primum loquitur Ecclesia quasi rudes docens, quasi trepidos confortans, quasi incompositos preparans, ut sequentia uerba Domini Saluatoris libenti animo salutariter populus preparatus audiret.



EXPOSITIO IN PSALMUM XL.



In finem psalmus Dauid.


uerba ista frequenti usu nobis iam debent esse notissima; sed breuiter dicta tangamus, omnia diriguntur ad Christum Dominum. Magnificat autem hunc psalmum, quod in quadragenario numero noscitur collocatus; qui calculus emundationi et purificationi frequenter aptatur. Quadraginta enim diebus fuso diluuio ab iniquitatibus hominum terra diluta est. Quadraginta quoque diebus sanctus Moyses ab escis corporeis temperauit, ut diuina colloquia mereretur. Eodem modo Elias suffugio se corporee refectionis abstinuit. Ipse quoque Dominus totidem diebus ac noctibus ieiunauit, ut nobis formam beate  purificationis ostenderet. Quadragesime quin etiam ipsius docemur exemplo. Premittitur tempus abstinentie, ut dilutis sordibus peccatorum ad resurrectionem Domini puris mentibus accedamus. Quapropter hunc psalmum inter illa iudicemus sacramenta repositum, que animas nostras celesti purificatione 139 mundificant; maxime quando de eleemosyna propheta dicturus est, qua proprie fieri noscitur purgatio peccatorum. Legitur enim: Sicut aqua exstinguit ignem, sic eleemosyna exstinguit peccatum .



Diuisio psalmi.

Primo ingressu propheta loquitur, beatum predicans eleemosyne largitorem, multiplici eum benedictione  concelebrans. Secundo gloriosam Dominus suam commemorat passionem. Tertio ad confirmandam spem fidelium, idem Dominus Christus predicit propriam resurrectionem.



Expositio psalmi.

uers. 1. Beatus qui intelligit super egenum et pauperem: in die mala liberabit eum Dominus. Hic iterum hypotheticus syllogismus hac ratione resplendet: Si omnis beatus intelligit super egenum et pauperem, in die mala liberabit eum Dominus. Attamen omnis beatus intelligit super egenum et pauperem. In die igitur mala liberabit eum Dominus. Hypotheticus autem, id est, conditionalis syllogismus est, qui ex conditionalibus propositionibus habens absolutam assumptionem, colligit conclusionem. Nunc sequentia  uideamus. Secunda est species definitionis que Grece ennematice dicitur, Latine notio nuncupatur. Hec de factis suis unumquemque quid sit ostendit. Dicit enim quomodo peccata per operationes eleemosynarum saluberrimas expientur, ut possit beatitudo gloriosissima reperiri. Suadebat nos equidem dignitas rei per locum communem aliquam facere digressionem; ut reconciliatricem humani generis eleemosynam laudare deberemus. Sed quoniam multorum Patrum sanctissimo atque eloquentissimo ore celebrata est, sufficiat ad eorum libros audientium corda remisisse; ut et illorum desiderium uberius expleatur, et nos ceptum opus, iuuante Domino, nauiter impleamus. Sed licet multi Patres de hac re plura conscripserint, oritur tamen inter eos de hoc  articulo nonnulla dissensio. Legitur enim: Omni petenti te tribue . Scriptum est etiam: Desudet eleemosyna in manu tua, donec inuenias iustum, cui eam tradas. Sed si omnes iustos querimus, imperatam constringimus largitatem. uerum hec causa in sola pia uoluntate consistit: quia non est nostrum prius mores discutere, et sic indigentie subuenire. Sufficit nobis, ut nos dare aliquid malis artibus nesciamus, nec opiniones hominum captando elati eleemosynam largiamur: sed operemur solo affectu subueniendi, quod nos super omnia precipit Diuinitas intueri. Qui sic dederit, etsi iustis non det, iuste tamen omnibus erogabit. Sed maior opera danda est, ut sanctis uiris in aliqua indigentia subuenire  debeamus propter Christum Dominum nostrum, qui de pauperibus suis in iudicio proprio dicturus est: Qui fecit uni ex minimis istis, mihi fecit . Quid enim dici potest sublimius, quidue gloriosius, quando aut ipsi pretermissi in ignem nos dirigunt, aut remunerati nos ad dexteram collocabunt? Sed aduerte quod dicit, intelligit; ut etiam non petentibus talibus offeratur. Nam qui petenti tribuit; bonum opus efficit; qui uero tacentem intelligit, beatitudinem sine aliqua dubitatione conquirit. Addidit, in die mala liberabit eum Dominus. Diem quidem iudicii significat. Sed aliquos mouet, quod tam frequenter malam dicit. Omnis homo malum et formidabile iuste sibi dicit esse Dei iudicium: quia peccatoribus debita pena suspecta est. Nam etsi eius  miseratione liberamur, uigorem tamen iudicii ipsius recte pauescimus.

uers. 2. Dominus conseruet eum, et uiuificet eum, et beatum faciat eum, et emundet in terra animam eius: et non tradat eum in manus [mss. A., B., F., in animam] inimici eius. Petitio ista prophete certa promissio est, quia sic fieri necesse est: si tamen egenus et pauper pio munere subleuetur. Conseruet, dixit: id est, inter mala seculi perire non faciat; sed ad suam retributionem illesum sancta conuersatione perducat. uiui autem proprie illi dicuntur, qui se a Christiana fide non diuidunt. Nam de illis qui in errore uersantur dictum est: Sine mortuos sepeliant mortuos suos . Ergo uiuificet eum dicit, hoc est, faciat illum inter electos in sua  uiuere portione. Addidit, et beatum faciat eum, utique ut in resurrectione ad dexteram collocetur, et in patriam illam beatorum magni Iudicis pronuntiatione mittatur. Sed post illa superiora que dixerat, rem nimis necessariam tangit, ut dum in isto mundo consistit, peccatorum remissione mundetur: ubi uenia optata suscipitur, si deuota supplicatione plangatur. Subiunxit etiam, ne in manibus inimici tradatur. Inimicus diabolus est: manus eius potestas iniqua est; nam quas manus habeat, qui carnem non habet? Ipsa ergo potestas est, qua seruos Dei multiplici tentatione castigat. Et animaduerte quoties in hoc uersu, et, posuit; ut figuram polysyntheton coniunctionis huius frequenti iteratione monstraret.

uers. 3. Dominus opem ferat illi super lectum doloris  eius: uniuersum stratum eius uersasti in infirmitate eius. Ne putares beatum istum in hoc mundo inconcussam requiem possidere, dolores eius mitigari deprecatur; ut multitudo malorum temperationis beneficio uinceretur. Lectus enim nobis datus est ad quietem, in quo se hominum fessa membra refoueant. Sic et ille qui patrimonium conquirit, uxorem sibi copulat, filios procreat, qui amicitias parat, quasi in quodam lecto delectationis gratia conquiescit. Sed hec frequenter seruis suis amara et doloribus plena Dominus facit, ne spem suam ponentes in temporalibus rebus futura bona non appetant. Quapropter optat propheta ut consoletur Dominus dolorem eius, qui in delectatione sua quasi quodam  lectulo sauciatur. Addidit, uniuersum stratum eius uersasti in infirmitate eius. Causam excolit quam superius dixit: quia prouidentia diuina perficitur, ut seruorum Dei mundana delectatio in angustiis doloribusque uersetur; quatenus hic diuersis calamitatibus afflicti, eterne beatitudinis requiem consequantur; sicut factum est in Iob, cui seculi bona in infirmitate conuersa sunt: sed inde felicior exstitit, quia se illi prosperitas mundana subtraxit. Quocirca talibus rebus rogat opem ferre Dominum, ne humana fragilitas duris laboribus pressa superetur.

uers. 4. Ego dixi, Domine, miserere mei: sana animam meam, quia peccaui tibi. Cum tribulationes fidelium diuino iudicio fieri cognouisset, 140 exclamat pie trepidus propheta, ut et ipse misericordiam  Domini consequatur; quoniam qui se peccasse cognouerat, tentationibus tradi iure metuebat. Omne enim peccatum morbus est animarum, quo crescente salus interioris hominis dissipatur. Sensit egritudinem suam qui clamauit ad medicum, sed intellectu erat sanus, dum se cognouit infirmum. Animam itaque suam sanari desiderat, remissione scilicet peccatorum; qua reuera sanamur, cum strangulantia peccata laxantur.

uers. 5. Inimici mei dixerunt mala mihi: quando morietur et periet nomen eius? Hactenus propheta de beatorum afflictione locutus est, nunc secundo ingressu Dominus Saluator de sua passione dicturus est; ut cum famuli Dei diuersis casibus affliguntur, non se a Deo credant esse derelictos, quando Christum  Dominum talia pertulisse cognoscunt, qui dixit: Si me persecuti sunt, et uos persequentur: si sermonem meum seruauerunt, et uestrum seruabunt . Inimici uero dixerunt mala, quando falsa locuti sunt. Necesse enim erat ut impii mendacia cogitarent, qui diabolo auctore fremuerunt. Sequitur: quando morietur et periet nomen eius? uerba sunt dementium Iudeorum; dicebant enim: Si dimiserimus eum, uenient Romani et tollent nobis et locum et regnum ; item Caiphas ait: Expedit ut unus homo moriatur pro omnibus, et non tota gens pereat . Periit enim nomen eius. sed ab ipsis qui ei credere noluerunt.

uers. 6. Et ingrediebantur ut uiderent: uana locutum est cor eorum.

 uers. 7. Congregauerunt iniquitatem sibi: et egrediebantur foras, et loquebantur. Tempus illud dominice passionis exponit, quando Iudas non ad uenerandum Dominum, sed ad perdendum potius dolosus intrabat. Nam quod pluraliter dictum est, ingrediebantur, et illos significat qui ei manus iniicere presumpserunt. uana uero locuti sunt Iudei, quando de illius morte crudeliter tractauerunt, qui omnium uita esse cognoscitur. Sequitur, congregauerunt iniquitatem sibi. Conuentus ipsorum congregatio utique fuit peccantium, quando in uno facinore omnia scelera perpetrata sunt, dum rerum Dominum crucifigere decreuerunt. Foras egressi sunt; quoniam intus stare non poterant, qui ab arcano fidei discrepabant.  Utrumque miserum, utrumque pestiferum: ingressi sunt ad facinus perpetrandum, deinde foras a ueritatis finibus exierunt.

uers. 8. Simul in unum susurrabant omnes inimici mei: aduersum me cogitabant mala mihi. Susurratio est oris paruissimus sonus sine aliqua uocis distinctione confusus: sermo tractus ab apibus, quarum uox prolata susurrus est. Quod inter illos euenit, qui in auribus suis murmurare inuicem gestierunt. Consilia quippe sua detegere non presumunt, qui scelerum societate coniuncti sunt. Addidit, omnes inimici mei aduersum me cogitabant mala mihi. Expressit insaniam furentium insipientiumque populorum. Solent enim pauci esse scelerum auctores. Hic omnes mala cogitasse dicti sunt; ut nemo sit minus nocens,  quos una facinoris damnat equalitas. Quod autem dixit, mala mihi: si effectum queris sibi, si uotum mihi. Iusti siquidem pena non patientis, sed facientis inuidia est.

uers. 9. uerbum iniquum constituerunt aduersum me: nunquid qui dormit non adiiciet ut resurgat? uerbum iniquum dicit, quando clamabant Pilato: Si hunc dimittis, non es amicus Cesaris . Constituerunt, id est decreuerunt, aut etiam definierunt; uidelicet quando de Domino Saluatore sententialiter sunt locuti. Dormire est autem a sensibus carnis remissa mentis intentione requiescere, et iterum ad actus uite nostre reparato animi uigore remeare. Quod morti dominice pulcherrime uidetur aptatum, quia tanta celeritas resurrectionis fuit, ut  dormisse potius quam mortuus estimetur: resurgens fortissimus, qui ut imbecillis occubuit. Et ne sibi heretici diutius blandiantur, audiant illum qui dormit ipsum sibi adiicere ut resurgat; sicut et in Euangelio dicit: Potestatem habeo ponendi animam meam, et potestatem habeo iterum sumendi eam .

uers. 10. Etenim homo pacis mee in quo sperabam, qui edebat panes meos ampliauit aduersum me supplantationem. Hominem pacis sue dicit discipulum Iudam, qui illi pacem dedit, quando eum tradidit. Pacem siquidem dicimus, cum nos inuicem osculamur. Nam si ad anime tranquillitatem referas, pax esse in illius corde non potuit, qui insidias blandiendo preparauit. Addidit, in quo sperabam; id est  in quo sperare putabar. Nam quomodo habuit in homine pessimo sperare, qui illum potuit antequam nasceretur agnoscere? Nam ut intelligas fuisse prescitum, sic ipse Dominus dicit: Nonne uos duodecim elegi, et unus ex uobis diabolus est ? Sequitur, qui edebat panes meos: siue doctrinam meam audiebat, unde spiritualiter epulamur: siue quia manum misit cum ipso in paropside, quemadmodum Euangelii lingua declarat. Et merito dixit, ampliauit, quando ignorantibus quis esset ipse monstrauerat. O discipulum surdum, o indocili corde durissimum! Quis enim eum a tanta pietate aliquid uirtutis animo percepisse credat, qui tam crudelis exstitit parricida?

 uers. 11. Tu autem, Domine, miserere mei, et resuscita me: et retribuam illis. Exposita passione, ad tertium uenit ingressum, in quo resurrectionis sue, per id quod homo est, fieri miracula deprecatur. Quid erigis aures, heretice? Quid te putas aliquid inuenisse, quod tuam possit excusare perfidiam? Si potestatem queris, audi quod in Euangelio dicit: Soluite templum hoc, et in triduo suscitabo illud . Hic humanitas rogat, ibi diuinitas pollicetur. Desine calumnias facere, utraque enim conueniunt in Domino Saluatore: quia uerbum caro factum est, et habitauit in nobis . Retribuam illis, dixit, non dolore uindicte, sed exspectatione patientie. Nam hodieque sustinendo illos, magnam partem eorum clementie sue operatione conuertit.

 uers. 12. In hoc cognoui quoniam uoluisti me: quoniam non gaudebit inimicus meus super me. Cognouisse se dicit in hoc dilectionem Patris, quia gloriosa est resurrectio secutura. Quoniam uoluisti me, subaudi glorificare, exaltare. Possunt enim huic loco et hec uerba que dicta sunt, et his similia conuenire. Addidit, quoniam non gaudebit inimicus meus super me. Hoc erat quod dixit, quoniam uoluisti me; scilicet quia inimicus supra eum non est gaudere permissus, quando illa que disponebant, nullatenus impleuerunt. 141 Ad hoc enim eum occidere uoluerunt, sicut superius dictum est, ut nomen eius penitus de terra abrogarent. Sed econtra uident Ecclesiam Christi toto orbe diffusam, nomenque eius ubique celeberrimum esse cognoscunt; ut merito gaudere  non possint, quibus tam contraria prouenerunt.

uers. 13. Propter innocentiam autem meam suscepisti me, et confirmasti me in conspectu tuo in eternum. uere sancta innocentia, uere simplicitas, uere humilitas beata; ut tot mala passus, nulla se contentione defenderet. Placato animo ibat ad crucem, tranquilla mente moriturus. Omnia uerba que predicta sunt per prophetas integerrima ueritate compleuit. Doluit casibus persequentium, et in cruce positus pro inimicis suis clementissimus exorauit; quoniam hoc et a fidelibus suis faciendum esse decreuerat. Et merito dedit preceptum, qui premisit exemplum. Sequitur, et confirmasti me in conspectu tuo in eternum. Hic iam beatitudo ipsius sancte incarnationis exprimitur, qui moribundi corporis infirmitate deposita,  homo Deus ex duabus, et in duabus naturis distinctis atque perfectis permanet in gloria sempiterna: cuius nomen super omne nomen est, cuius potestas celo terreque imperat, cui Omne genu flectitur celestium, terrestrium, et infernorum .

uers. 14. Benedictus Dominus Deus Isrel a seculo et usque in seculum: fiat, fiat. Expositis que ad passionem et resurrectionem Christi Domini pertinebant, pulchre secuta est laudatiua conclusio; quia omni tempore benedici debet qui spem nostram gloria sue dispensationis impleuit. Benedictum dicimus et hominem cui benedicitur; cui tamen si non benedicatur, benedictus non est; et quodammodo ista  benedictio ex alieno celebratur arbitrio. Deus autem benedictus est, etsi omnes taceant; quia ille omne bonum non tanquam extraneum suscipit, sed ab ipso progreditur. Nam quod dixit: A seculo, presentem mundum significat, ex quo administrari cepta sunt omnia. Et usque in seculum, futurum uult intelligi, ubi iam omnia eterna consistunt, nec aliqua temporis mutabilitate dilabuntur. Nam licet seculum istud deficiat, Dei tamen benedictio incommutabilis perseuerat. Addidit fiat, fiat. Hoc uerbum geminatum instanter ab omnibus predicat esse faciendum. Non enim sic intelligendum est, ut putetur fiat benedictus Dominus; tanquam si non laudetur benedictus non sit: sed hoc est, fiat, unde nos proficimus, dum iugiter eius laudibus occupamur. Aliqui uero expositorum  pro istius uerbi nouitate, quod est hic et in septuagesimo primo, siue in octogesimo octauo, uel in centesimo quinto, in quinque libros psalterium diuidendum esse putauerunt. Sed eis non esse consentiendum in prefatione nostra sufficienter ostensum est. In Actibus quippe apostolorum  unus liber legitur esse psalmorum.



Conclusio psalmi.

Superiore psalmo, in prima parte Ecclesia sancta locuta est, et post Domini uerba secuta sunt: ita et in hoc propheta precursor est. In ipso quippe principio beatus Dauid per eleemosynas sanctas morales nos docuit disciplinas. Secundo per passionem suam Dominus naturales semitas indicauit. Tertio resurrectionis  miraculo inspectiua nos claritate compleuit, ut celestis philosophie ueritas tribus partibus narrata constaret. Quod si diligenter inspexeris, et in reliquis psalmis positum frequenter inuenies. Unde psalmi huius suscepto beneficio magna exsultatione dicendum est: Benedictus Dominus Deus Isrel, a seculo, et usque in seculum: fiat, fiat.



EXPOSITIO IN PSALMUM XLI.



In finem, intellectus filiis Core psalmus Dauid.

Inter uerba usitata filios Core nouiter introducit, que nomina cantorum sunt, non psalmigraphorum; sicut de Idithum in trigesimo octauo psalmo iam dictum est. Hi enim a Dauid ad psalmodiam fuerant electi; sed propter significantiam nominum congruenter titulis uidentur appositi; quod magno studio debemus  inquirere, ut nobis uelut candidissimus nucleus exutus suo tegmine decenter appareat. Hebraice Core dicitur Caluaria: Caluarie uero locus est, ubi Dominum Saluatorem constat esse crucifixum. Quapropter filii Core merito dicuntur, qui tanquam gloriosissimum tropeum celestis Regis, id est signaculum crucis suscipere meruerunt. Et ideo psalmus hic omni conuenit Christiano, qui amore Domini flamma Dominice caritatis accenditur, sine qua totum abiectum est quidquid in humanis rebus putatur eximium. De qua re hic primus est psalmus, quem octogesimus tertius, et octogesimus quartus subsequuntur. Sed in his nominibus illud meminisse debemus quod beatus Hieronymus ait , omne psalterium sagaci mente perlustrans. Nunquam inuenio quod filii Core aliquid triste cantauerint: semper enim in psalmis eorum leta sunt et iucunda; secularibusque contemptis celestia et eterna desiderant, congruentes interpretationi nominis sui.



Diuisio psalmi.

Filius Core, quem diximus crucis honore signatum, prima professione psalmi huius omne desiderium mentis sue ad Dominum dicit esse translatum. In secunda per quinquepartitum syllogismum loquitur anime sue, dicens eam in hoc seculi salo non debere turbari, quia Deus est ipsius fixa deliberatione refugium.



Expositio psalmi.

 uers 1. Sicut ceruus desiderat ad fontes aquarum, ita desiderat anima mea ad te, Deus. Hic figura est parabole, id est rerum genere dissimilium comparatio. Ceruo enim homo noscitur assimilatus. Quod argumentum comparationis dicitur A minore ad maius. Sed non incassum fidelibus hoc animal comparatur; est enim primo innoxium, deinde uelocissimum, tertio desiderio inardescente siticulosum. Serpentes naribus trahit, quas ut uorauerit, ueneno estuante permotus ad fontem aquarum quanta potest uelocitate festinat. Amat enim aqua dulci 142 purissimaque satiari. Huius decora comparatio nostrum desiderium ardenter instigat; ut quando uenena antiqui serpentis haurimus, et eius facibus estuamus, ad fontem diuine misericordie illico festinemus; quatenus quod  peccati aduersitate contahitur, dulcissimi haustus puritate uincatur. Nec uacat quod ad fontes aquarum, dixit, non ad aquas. Fons enim aquarum Christus est Dominus, unde omnia fluunt quecunque reficiunt. Fluenta enim plerumque siccari possunt; fons autem aquarum semper irriguus est. Unde merito dictum est ad liquorem sacre originis festinandum, ubi desiderium nostrum nunquam possit habere ieiunium.

uers. 2. Sitiuit anima mea ad Deum uiuum: quando ueniam et apparebo ante faciem Dei? Ut desiderium quod premisit diuine caritatis fuisse cognosceres, animam suam dicit conspectum Domini sitienter appetere: quo ambitu imbecillis maxime inflammatur humanitas. Denique sic sequitur, quando ueniam et apparebo ante faciem Dei? scilicet quia tunc nobis  manifestus apparebit, quando nos in iudicio suo dignanter inspexerit. His igitur rebus edocti, aduertimus animam habere sitim suam, cum desiderio celesti commota diuinos fluuios expetit, qui irrigua semper ubertate funduntur: aque copiosissime salutares, que non solum sitim retemperant animarum, sed etiam omnem indigentiam imbecillitatis excludunt. Hec sitis in hoc seculo beatis pectoribus semper exestuat, nec aliquo fine contenta requiescit: quia ei in futura beatitudine datur inuenire quod appetit; sicut Dominus in Euangelio dicit: Beati qui esuriunt et sitiunt iustitiam, quoniam ipsi saturabuntur . Quando autem, cum pondere pronuntiandum est; ut grauis ei uideatur esse dilatio.

 uers. 3. Fuerunt mihi lacryme mee panes die ac nocte. Audiant hoc qui Domino flere non appetunt, iuges lacrymas non inediam, sed satietatem potius intulisse. Nec immerito, quia fletus ille cibus est animarum, corroboratio sensuum, absolutio peccatorum, refectio mentium, lauacra culparum. Sed per has iuges lacrymas significat afflictionibus erudiri posse populum Christianum. Diem, prosperitatem debemus accipere: noctem uero tristitiam. Per hec enim duo, omne tempus uite hominis indicatur.

uers. 4. Dum dicitur mihi quotidie: Ubi est Deus tuus? Causam reddit filius Core, quare iuges lacrymas fudit. Hoc enim dicebatur assidue persecutionis tempore Christianis: Non est qui uos uindicet, sustinete profecto que uolumus, que iubemus. Quis in  ista afflictione non fleret, habere conscientiam rectam, et prauorum subiacere conuiciis: quando ultra omnes dolores est, illum insultantem cernere, quem cognoscis conscientie prauitate sordere? Et respice conuenientiam rerum: quoniam sicut lacrymas suas assiduas designauit, ita et imputationes fuisse continuas dicit; ut omnia sibi concordent, que sacris lectionibus continentur.

uers. 5. Hec recordatus sum, et effudi in me animam meam: quoniam ingrediebar in locum tabernaculi. Id est, dum hec que mihi imputabantur delicta cogitarem, animam meam quasi ex pleno conceptaculo in lacrymas subita inundatione profudi, rogans Deum, ne diutius tali increpatione torquerer. Animam uero suam in se quodammodo fundit, qui pleno desiderio  concitatus Deo se sincera supplicatione prostrauerit. Et nota quod omnis effusio motu facto ad uicina loca progreditur. Anima uero in se funditur, quoties compunctionis instinctu in semetipsam reuertitur. Sequitur etiam cur in se effuderit animam suam; scilicet, quoniam ingrediebatur in locum tabernaculi; hoc est in Ecclesiam presentem. Ibi enim dum ingrederetur amplius plorabat, amplius gemebat adhuc differri illam Ierusalem, quam sanctis suis Dominus repromisit. Necesse est enim uiuacius desiderare quod exspectatur, quando eius quedam similitudo conspicitur.

uers. 6. Admirabilis usque ad domum Dei: in uoce exsultationis et confessionis sonus epulantis. Hic reddendum est, quod in superiore uersu dixit, in locum  tabernaculi. Ingrediebatur enim admirabile tabernaculum, qui tam iniquis imputationibus cedere nesciebat. Dicebatur enim illi: Ubi est Deus tuus? Sed ille Deum tantopere desiderabat, quanto in eum insultatio nefanda surrexerat. De isto uero tabernaculo usque ad illam futuri seculi domum Dei pius incola festinabat, ne mundi huius desideria sancto uiro uiderentur accepta. Sed quomodo illuc ire sanctissimus ambiebat? In uoce scilicet exsultationis et confessionis. Exsultatio ad psalmodiam respicit, confessio ad peccata deploranda: que duo iuncta perfectum utique efficiunt Christianum. Sequitur, sonus epulantis. Definitio breuis quid sit exsultatio et confessio, id est sonus epulantis: quia sonus ipse animam pascit, et epulas illi  suaui delectatione concedit. Quid enim dulcius, quidue salubrius quam Deum laudare, et reum se semper arguere? Finita est pars que sitim habendam dicit in Domino: sed rursus in sequenti parte per magnas subtilesque argumentationes hoc iterat: ne per tristitiam mentis cessare uideretur a desiderio, quod probabili ardore conceperat.

uers. 7. Quare tristis es anima mea, et quare conturbas me? Spera in Domino [ed., Deo]. Hos uersus paulo sollicitius audiamus; quia nisi subtilius tractentur, obscuri sunt. Post illas imputationes quas audiuerat: Ubi est Deus tuus? post effusionem anime sue quam nimia tribulatione peregerat, uenit filius Core ad secundam partem, qui per quinquepartiti syllogismi ueracissimam probationem usque ad finem  psalmi loquitur ad animam suam, dicens: Quare, anima mea, inimicorum seuis imputationibus sauciata, pregrauaris? Quare me tua afflictione conturbas? Necesse est enim ut illa tristis ac mesta infirmitas humana turbetur. Sequitur aduersum hec salutare remedium: Spera in Domino: quia spes eius omnia commutat in melius, et ad eternum gaudium perducit quos seculi istius tristitia inflicta concluserit; sicut scriptum est: Beati qui lugent, quoniam ipsi consolabuntur. Nec nouum uideatur quod ad animam suam persona loquitur introducta; nam et alibi legitur: Benedic, anima mea, Domino ; et alibi: Lauda, anima mea, Dominum ; et in quadragesimo secundo psalmo idem repetit: Quare tristis es, anima mea ?

 uers. 8. Quoniam confitebor illi, salutare uultus mei. Ne forsitan anima diceret: Quemadmodum possum 143 sperare in Domino, dum tua mihi imbecillitas frequenter obsistat? Dicit Filius crucis: Spera in Domino, quoniam ego illi confitebor; id est de peccatis meis penitentiam gero, ut tuam deuotionem impedire non possim. Sequitur etiam cui confitebor; id est qui est salutare uultus mei. Salus enim uultus nostri Christus est Dominus, qui in forma serui qua sumus, absque peccato uenire dignatus est; sicut Ieremias propheta dicit: Spiritus uultus nostri Christus Dominus comprehensus est, sub cuius uelamento uiuimus inter gentes .

uers. 9. Deus meus, a me ipso anima mea turbata est: propterea memor ero tui, Domine, de terra Iordanis.  Iste qui consilium dabat anime, qui mentem suam rationabiliter corrigebat, ad conditionem humanitatis reuersus confitetur dicens, animam suam a se potius esse turbatam. Reuera, quia nisi hoc uitia carnis facerent, in sua tranquillitate mentis puritas permaneret. Hanc autem ratiocinationem nimis competenter arbitror introductam, ut homo euidenter agnosceret ex qua diuersitate constaret. Sed filius iste crucis quem prefatus est titulus, ostendit remedium quo possit unusquisque anime sue conturbationes euadere, dicens, Propterea memor ero tui, Domine, de terra Iordanis. Propterea, id est propter conturbationes istas quibus anima mea uehementer affligitur. Memor ero tui, Domine; quasi diceret, ad  te summa uelocitate festino, ubi peruenisse remedium est, et carnalium malorum competens probatur exclusio. Dicit etiam unde memor erit, de terra scilicet Iordanis, hoc est de loco in quo prius Dominus baptismatis beneficia consecrauit. Nam et nomen ipsum Iordanis fluminis interpretatur descensio eorum. Descendit enim in altitudinem fontium qui se illo munere sacramenti desiderat innouare. Nam hodieque de baptizato sic dicimus: Descendit in fontem. Siue descensio ista humilitatem significat, quam baptizatum necesse est habere, qui Domini nostri sequitur instituta. Quapropter harum rerum dum memores sumus, superuenientium malorum nulla confusione turbamur.

Et Hermoniim a monte modico. Hermoniim paruus  mons iuxta Iordanem est positus, sicut Deuteronomii lectione cognoscitur: Accepimus, inquit, in tempore illo terram de manibus duorum regum Amorrheorum, qui erant secus Iordanem a torrente Arnon usque ad montem Hermon . Sed uideamus quid nobis significantia etiam huius nominis tradere uideatur. Hermoniim dicitur anathema, quod dicit homo diabolo, quando ad Deum uenerit. Et bene dixit, a monte modico: quia non ex altitudine superbie Deus queritur, sed memoria eius in humilitatibus modicis inuenitur. Quapropter dum perceptum baptismum, dum humilitatem memorie recondimus, suscepte fidei regulas, donante Domino, salutariter obtinemus.

uers. 10. Abyssus abyssum inuocat in uoce cataractarum  tuarum.

uers. 11. Omnia excelsa tua, et fluctus tui super me transierunt. Iordanis, Hermoniim, abyssus abyssum inuocat in uoce cataractarum tuarum, figuram fecerunt sardismos, que linguarum semper permixtione formatur. Nam Iordanis et Hermoniim Hebrea sunt nomina; abyssus abyssum et cataracte, Grecum est; inuocat, in uoce, Latinum esse manifestum est. Sic ista figura in hoc loco commixtione linguarum pulchre composita est. Duabus enim abyssis duo Testamenta significat, id est Nouum et uetus, que se utraque mutua attestatione confirmant: quando uetus Nouum predicit, Nouum autem commemorat Testamenti ueteris lectiones. Sic fit ut utraque se inuocent, quando ad alterutrum de sua confirmatione testantur. Sic et  alibi Psalmista dicit: Iudicia tua abyssus multa . Profunda sunt enim Testamenta Domini, quia in sinu sapientie ipsius alta ueritate consistunt. In uoce autem cataractarum tuarum, prophetas et apostolos dicit: quoniam sicut aquarum multitudo per cataractas euomitur, ita et de ore ipsorum Domini fluenta manauerunt. Excelsa uero et fluctus ad Scripturas sanctas competenter aptamus. Ipse sunt enim quas superius abyssos uocauit, ubi et parabolarum quidam fluctus alludit, et altitudo sensuum pia perscrutatione grandescit. Hec ergo supra se dicit transiisse iustus, quia in eorum notitia auidus se perscrutator immerserat.

uers. 12. In die mandauit Dominus misericordiam  uam, et nocte declarauit: Apud me oratio Deo uite nee. Diem, otiosum tempus accipiamus, in quo Domini precepta discuntur. Nam lex eius in spatio tranquillitatis ebibitur; tunc enim uacat discere, quando non est quod debeat impedire. Sequitur, et nocte declarauit; illud utique quod discitur in quiete, in tribulatione declaratur. Prius enim otioso tempore legis uerba discuntur: sed eorum fructus in afflictione monstratur; sicut legitur: Speciosa misericordia Domini in tempore tribulationis ; ita fit ut nocte declaretur, quod in die discitur. Addidit, Apud me oratio Deo uite mee; ac si diceret, intra me est sacrificium quod offeram Deo. Quod est istud sacrificium? Oratio utique quam Deus non spernit, quam supra uictimas eligit: cum tamen deuotione  pure mentis offertur. Sed iste Dominus Deus est uite nostre; quia dum peccatis nostris facientibus morimur, eius clementie remissione saluamur.

uers. 13. Dicam Deo: Susceptor meus es: Quare me oblitus es? quare me repulisti? et quare contristatus incedo, dum affligit me inimicus? Filius Core supra dixerat: Apud me oratio Deo uite mee: nunc ipsam orationem, quam superius premisit, profitetur se Domino esse dicturum: id est, cum me gratia diuina baptismatis susceperis, tuis beneficiis in illa patria collocandum, quare me tunc pateris diuersis calamitatibus diabolica fraude uexari? Senserat enim uir sanctissimus quanta illius quietis dulcedo futura sit, et mundi istius itinera confragosa uehementer horrebat. Dicit etiam more humano, Quare me oblitus es?  Quia differebatur adhuc illa promissio, quam in futura patria sanctis suis Dominus pollicetur. Quare me repulisti? Quoniam ad illam quietem adhuc peruenire non poterat, quam feruentius appetebat. Et quare contristatus incedo, dum affligit me inimicus? Utique contristamur quando flagella in hoc mundo suscipimus, quando inimici fraudulenta subreptione tentamur, quando carnis uitia inuicto ac repugnante animo sustinemus. Hec figura dicitur erotema, quando sub interrogatione crebra aliquid exaggeramus dolentes.

uers. 14. Dum confringuntur omnia ossa mea, exprobrauerunt 144 mihi qui tribulant me. Ossa ad firmitatem mentis sepe diximus pertinere. Ergo dum patientie nostre uirtus affligitur, quasi ossa franguntur.  Hoc irrident uidentes inimici, et uelut probrosum aliquem abominantur, cui nullam felicitatem mundi istius arridere cognoscunt.

uers. 15. Dum dicitur mihi per singulos dies: Ubi est Deus tuus? Hec est illa exprobratio per quam quodam malleo ossa patientie frangebantur. Hoc enim habent in consuetudine persecutores et irrisores afflictis dicere Christianis: Ubi est Deus tuus? uindicet te si potest. Quoties hoc martyres audierunt? Quoties confessores qui tormentis uariis cedere nequiuerunt? Nam uox ista celeberrima est, quando illis assidue dicitur, qui pro Christo nomine patiuntur.

uers. 16. Quare tristis es, anima mea, et quare conturbas me?

 uers. 17. Spera in Domino, quoniam adhuc confitebor illi: salutare uultus mei, et Deus meus. Querendum est quid significet repetitio ista uerborum: quoniam in his litteris nichil superfluum, nichil constat esse confusum. uidetur autem mihi quinquepartitum syllogismum forsitan hic reperiri, quem Cicero oratoribus estimat applicandum; ut euidenter appareat imitatores eos fuisse, non auctores talium regularum. Nunc istius argumentationis distincte membra reddamus. Propositio est enim: Quare tristis es, anima mea, et quare conturbas me? Spera in Domino: quoniam confitebor illi, salutare uultus mei. Probatio propositionis quatuor uersibus qui sequuntur, procul dubio continetur adiuncta. Deinde prouenit assumptio: Dicam Deo, susceptor meus es: quare me  oblitus es? quare me repulisti: et quare tristis incedo, dum affligit me inimicus? Sequitur duobus aliis uersibus probatio assumptionis. Infertur postremo sub repetitione primi uersus, propositi syllogismi decora conclusio: Quare tristis es, anima mea? etc. Que repetitio in lege quinquepartiti syllogismi celeberrima etiam nunc habetur. Nec moueat quod in propositione duobus uersibus hec sententia uidetur extensa: hic autem sub uno uersu constat esse constrictam; decuit enim ut in fine colligeretur, quod supra latius uidetur esse propositum.



Conclusio psalmi.

Filius iste crucis in principio psalmi insigne uolens ostendere desiderium suum, exquisito se comparauit exemplo; ut singulariter crederetur diligere, qui cognoscebatur  tam ingenti uoto Dominum concupisse. Sed quoniam humano usu bono proposito malis semper moribus obuiatur; dum mens iniqua, quem per blandimenta decipere non potest, subdolis increpationibus molitur euertere, crebris insultationibus commotum se ad continuas lacrymas dicit. Et ne tristitia seculi eius animum occuparet, aut in desperationis discrimina perueniret, ad animam suam consolatoria uerba facit; ut perturbationem huius seculi fidelibus inimicam a se depelleret, ne eum desperationis tedia possiderent. Scriptum est quippe: Tristitia enim que secundum Deum est, penitentiam in salutem stabilem operatur; seculi autem tristitia mortem operatur . Quapropter merito a se illud conatus est expellere, unde sibi perpetuum exitium  nouerat imminere. Et ideo hodieque hunc psalmum boni desiderii suasorem atque institutorem baptizandis congrue decantat Ecclesia; quatenus a tristitia huius mundi alienati, ad Dominum tota mentis puritate festinent [ed., suspirent]. Presta, bone Rex, ut  sicut illos per aquam sancte regenerationis abluis, ita et nos dono clementie tue a peccatorum fece purifices.



EXPOSITIO IN PSALMUM XLII.



Psalmus Dauid.

Quamuis alii tituli multa, alii tituli multa, alii contineant pauciora; omnes tamen ad superne considerationis munera  perducuntur; ut ipsa uarietas nec fastidium faciat, nec que sunt necessaria commonere desistat. Psalmus ergo  significat melos celestium uerborum, quod desursum nobis resonare sentitur; sicut hic dicturus est: Discerne causam meam de gente non sancta, etc. Dauid autem fortissimum et desiderabilem nobis indicat Christum, ad quem ex persona fidelissimi Christiani psalmus iste dirigitur, dum mens et intentio eius ad ipsum desideranter aptatur. Nam sicut ille superior psalmus docet omnia contemni, quatenus desiderium Domini singulariter appetatur; ita hic premonet, ne mundana possimus tribulatione confundi, sed in atriis Domini dicit esse gaudendum: egritudinibus nostris ualde necessariam probans, quam toties nobis pius  medicus ingerit potionem.



Diuisio psalmi.

Psalmum istum unusquisque fidelium sibi competenter aptabit, qui in primo capite Dominum deprecatur, ut in aduentu nouissimo, quo iudicaturus est mundum, ab infidelium consortio liberetur. Secundo introiturum se ad Domini altare confidit, ubi tantummodo beatis accessus est; et ideo in molestiis huius mundi animam dicit non esse turbandam, que iam spe superni muneris gloriatur.



Expositio psalmi.

uers. 1. Iudica me, Deus, et discerne causam meam de gente non sancta. Dum uir fidelis huius seculi iniquitatibus angeretur, et cum incredulis populis adhuc  esset habitatione permixtus, subito erupit in uocem; ut in iudicio Domini causa eius sequestraretur ab impiis, quando agnos ponet ad dexteram, hedos autem constituet ad sinistram. Non enim petit peccata sua discuti, sed ab iniquorum consortio liberari. Esset enim periculosum dicere: Iudica me, nisi ad didisset, et discerne causam meam, id est diuide permixtionem meam, quam in seculo isto sustineo, et aliquando segregatum me ab impiis, in populi tui electione constitue. Addidit, de gente non sancta, hoc est de peruersis ac male uiuentibus. Reuera sancta conscientia, quando nec in altero contueri poterat, que diuinis 145 preceptis probabantur aduersa.

uers. 2. Ab homine iniquo et doloso eripe me. Bonum  quidem desiderium, sed adhuc non habet tempus. Hoc enim quod modo a sancto isto queritur, in futuro iudicio a fidelibus inuenitur. Sed talia et hic desiderant qui pacifici esse noscuntur; ut ab inquietis moribus cupiant diuidi, ne possint aliqua prauitate uitiari. Ipse est enim iniquus et dolosus, de quo superius dixit: De gente non sancta. Iniquus est enim qui mala facit apertius, dolosus qui occulta machinatione grassatur: ut sunt omnes qui a mandatis Domini probantur alieni.

uers. 3. Quia tu es, Deus meus, et fortitudo mea: quare me repulisti? et quare tristis incedo, dum affligit me inimicus? Frequenter ratio causam precedit, sepe iterum iuncta subsequitur: hic autem proposita  clamat in capite. Nam cum sit eius fortitudo Deus, miratur quare ab aduentu Domini, in quo iudicaturus est mundum, adhuc uideatur repelli, quem propter mundi quas patiebatur angustias, magno desiderio sustinebat. Fortitudo est enim considerata periculorum perpessio, et laborum indefecta probatio. Sciebat enim uir sanctissimus ulterius se contristari non posse, si ad eternam futuri seculi requiem perueniret. Mos enim desiderantium est ab illa re se putare depulsos, ad quam uenire uelociter non sinuntur. Eius quoque rei explanatio decora subsequitur: Et quare contristatus incedo, dum affligit me inimicus? Utique in hoc seculo contristati incedunt sancti, quando inimicorum flagella seuissima patiuntur. Nam cum ille dies iudicationis aduenerit, talia minime  sustinebunt; quia inimicus cum suis sequacibus absolute damnabitur. Quapropter uir sanctus desideranter expetebat tempora illa, in quibus sibi beatitudinem nouerat conferendam.

uers. 4. Emitte lucem tuam et ueritatem tuam: ipsa me deduxerunt, et adduxerunt in montem sanctum tuum, et in tabernaculum tuum. Hic reddit causam tristitie submouende; ut Pater mittat Filium ad iudicandum, qui est lux et ueritas; ipse enim de se dixit: Ego sum lux mundi ; et alibi: Ego sum uia, ueritas, et uita . Hec enim cum uenerit, que est Christus Dominus, a sanctis eius omnis meror confusionis abscedit, quando eterne beatitudinis gloriam consequuntur. Iste ergo fidelis quem superius diximus loqui, deductum et adductum  se dicit in montem sanctum; hoc est ad firmam credulitatem Domini Saluatoris: eius glorie cuncta prebens, non aliquid suis uiribus applicando. Quod autem adiecit, et in tabernaculum tuum, Ecclesiam catholicam significat in mundi istius certamine constitutam, que adhuc inimici uaria fatigatione uexatur. Sed audiuimus tabernaculum, aduersarii caueamus insidias; quoniam dum in tabernaculis sit Ecclesia, nos nequaquam possumus otia possidere secura. Quod tabernaculum Exodi textus sic euidenti relatione depingit ; ut non solum auribus, sed pene ipsis aspectibus offeratur.

uers. 5. Et introibo ad altare Dei, ad Deum qui letificat iuuentutem meam: confitebor tibi in cithara, Deus, Deus meus. uenit ad secundum caput; sed  dum et hic Ecclesia altare habeat, non frustra dicit post tabernaculum positum: Introibo ad altare Dei. Est enim quoddam sublime altare, nobisque nunc inuisibile, ubi soli iusti probantur accedere. Nam inter alia membra tabernaculi, que famulo suo Moysi Dominus precepit efficere, hoc quoque euidenter ostendit dicens: Inspice et fac secundum exemplar quod tibi in monte ostensum est . Hic enim altare Ecclesie indiscreta turba circumspicit; ad illud autem ad quod se in futuro dicit intrare, soli possunt Deo placiti peruenire. Altare enim dictum est, quasi alte are, uel alta res. Sequitur, ad Deum qui letificat iuuentutem meam. Iuuentutem hic pro nouitate uite ponit propter Dominum Saluatorem,  qui omnia reparans de uetustate defecta, credentibus iuuentutis reddidit ualidissimam firmitatem. Ecce ille contristatus cladibus mundi de bono intellectu fecit gaudium sibi. In cithara uero confitetur, qui mundi huius aduersa sustinens a laude Domini non recedit.

uers. 6. Quare tristis es, anima mea? et quare conturbas me?

uers. 7. Spera in Deum [ed., Deo], quoniam confitebor illi: salutare uultus mei, et Deus meus. Meminerimus hos uersus et in psalmo superiore conscriptos, ubi quinquepartitum esse diximus syllogismum. Sed considerandum est quod istam tristitiam seculi fugiendam et frequenter admonet, et uehementissime persuadet; nec immerito quoniam bonis rebus  semper aduersa est. Per hanc enim patientie robur frangitur, per hanc caritatis lumen exstinguitur, per hanc spei nostre desiderium uirtusque mollescit; et omnis uita confunditur, ubi hec iniquitas maligna grassatur. Illa uero tristitia uitalis, bonarum mentium pax, iuge gaudium, beatorum uotis est maximis expetenda; de qua dicit Apostolus: Fratres, gaudeo, non quia contristati estis, sed quia contristati estis ad penitentiam: contristati enim estis secundum Deum . Unum quidem nomen, sed rerum diuersa conditio; nam sicut illa nutrit ad mortem, sic ista dirigit ad perpetuam sospitatem.



Conclusio psalmi.

In superioribus psalmis propter perfectorum animos ad uirtutis culmen erigendos multas legimus  introductas esse personas, modo Ecclesiam, modo penitentem, modo prophetam, modo Idithum, modo filios Core, magna patientie uirtute proloquentes: nunc autem sermo mediocris ac lenior adhibetur, qui ad deuotum pertineat Christianum; ut nemo uel imbecillis de sua mediocritate diffidat, quando unusquisque reperit ad quod per Dei gratiam prona mente festinet. Nam et isti desideranti ad atria Domini peruenire, quadragesimus secundus calculus competenter aptatus est. Tali enim numero mansiones ille in eremo sacrate sunt Hebreorum. Quadragesima etiam secunda generatione ab Abraham Dominus Saluator aduenit, et mundum sua uisitatione saluauit; ut merito et iste fidelis ad regnum Domini peruenturus credatur, qui pristino illi numero sociatus esse cognoscitur.  Omnes ergo hic uirtutes, omnes delectationes inuenit anima fidelis; ut consolari se ac recreare per Dei gratiam possit, quisquis igniculum illum diuine caritatis acceperit.



EXPOSITIO IN PSALMUM XLIII.



In finem, pro filiis Core ad intellectum psalmus Dauid.

146 Proxime in quadragesimo primo psalmo quid significent filii Core sufficienter edictum est. Nunc autem ad intellectum nouo quidem ordine, sed non otiose uidetur adiectum; ideo ut commemoraret hunc psalmum diligentius inquirendum. Audituri sumus martyres, siue confessores, id est filios crucis  edicere, dum patres nostri sine aliqua difficultate inimicos suos habuerunt  subiectos, se per grauissimas martyrii penas diuino munere conquisisse uictorias. Sed hic opus est altior intellectus, ut facta Domini ad gloriosa consilia referamus. Primo enim maris Rubri miracula, et diuersarum gentium inelaborate uictorie contigerunt; ut tam insigne miraculum ad credulitatem diuine potentie rudes populos inuitaret. Deinde illis terra Chanaan promissa est, qui erant utique sub lege. Nunc autem crescente fide martyribus prosperitas mundana subtracta est: ne uenturi seculi bona tepidius imbecillitas humana perquireret. Istis enim celestia regna promissa sunt, qui sub gratia esse noscuntur. Quapropter iste intellectus querendus est, ista gratia  contuenda; quoniam que nunc fiunt ab Auctore rerum pro salute cunctorum, occultis plerumque motibus [ed., modis] ordinantur.



Diuisio psalmi

Siue martyrum, siue confessorum uerba suscipias, considera psalmum mirabili constructione formatum. In prima parte dicunt audiisse patres suos, Domini fauore collato, per innumeras gentes uisualiter egisse uictorias; se autem profitentur in Domini iudicatione uenturam de inimicis suis competenter uidere uindictam: ubi non arcu, aut gladio inimicus uincitur, sed sola Domini disceptatione superatur. Sic distincte genera beneficiorum utraque referuntur, que seruis suis Dominus prestare dignatur. Secundo loco diuersarum necessitatum, que in isto seculo patiuntur,  tormenta dinumerant; nec tamen se mandata diuina profitentur oblitos, quominus in uirtute patientie perseuerent. Tertio precantur auxilium, ut hic grauiter afflictis resurrectionis tempore debeat subueniri.



Expositio psalmi.

uers. 1. Deus, auribus nostris audiuimus, patres nostri annuntiauerunt nobis opus quod operatus es in diebus eorum, in diebus antiquis. Primo posuit, Deus, quod initium aut letus homo facit, aut afflictione nimia sauciatus. Sed que dicturi erant, ne putarentur ambigua, audiisse se propriis auribus dicunt, ut maior fides rei potuisset acquiri. Et considera quia non iuuenes neque adolescentes sibi dicunt retulisse que  facta sunt; sed patres qui consideratione sui nominis affectum poterant habere ueritatis [ed., pietatis]. Subiunctum est, nostri, qui suis omnino certissima dicere potuissent. Annuntiauerunt nobis: id est retulerunt beneficia que suis posteris ad laudem Domini uoluerunt esse manifesta. Sed licet Dei quotidiana sit opera mundum suis beneficiis continere, ut omnia constituta lege decurrant; tamen tunc dicimus eum operatum, quando aliquod signum nouitatis ostenderit. Patres ergo suos retulisse testantur opus, quod operatus est Deus in diebus eorum; hoc est in diebus antiquis, quando Isreliticum populum illesum per maris Rubri fluenta traduxit, et hostium suorum sine labore proprio fecit esse uictores. Hoc  argumentum dicitur A dictis factisque maiorum, quando testimonii pondus grauissima patrum auctoritate firmatur.

uers. 2. Manus tua gentes disperdidit, et plantasti eos: afflixisti populos, et repulisti eos. Hinc enumeratio decora procedit, quanta Isrelitico populo uirtus diuina prestiterit; ut beneficia Domini et in prosperis rebus, et in aduersis que dicturus est manifestius elucescant. Per manum  significatur potestas; quia per tropologiam manu Domini gentes referuntur afflicte, per quam nos maxime solemus operari. Exeuntibus enim Amorrheis, uel ceteris de propriis terris, Hebrei in eorum sedibus leguntur esse plantati. Plantati plane, qui processu dierum munere Domini crementis iugibus  augebantur. Afflixit autem populos aduersarios, cum sacerdotum tubis canentibus muri Iericho confragose uocis sonitu corruerunt ; quos de ciuitate constat expulsos, quando tantis miraculis obsistere nequiuerunt.

uers. 3. Non enim in gladio suo possederunt terram, et brachium eorum non saluauit eos. Ne putarent Hebrei triumphatores suis se uiribus exstitisse, profitentur illos non in suo gladio fuisse uictores, nec terram gentium sibi propria fortitudine uindicasse. Brachium pro robore dicitur, quoniam ipso dimicante pugnatur. Sed istud brachium non eos ab inimicis liberare preualuit, quos specialiter uirtus diuina saluauit. Sic dum Hebreorum actus exponuntur, humano generi proficua doctrina prestatur.

 uers. 4. Sed dextera tua, et brachium tuum, et illuminatio uultus tui: quoniam complacuit tibi in illis. Sed dextera tua, et brachium tuum, et illuminatio uultus tui, communiter reddendum est, saluauit eos. Dextera enim significat prosperam partem, brachium fortitudinem, illuminatio consilium, que Dominus preliantibus confert, quando uictoriam donare dignatur. Sed ne diceretur: Patres uestri suo merito placuerunt, ideo sunt tanta a Domino consecuti; intulit non meritis datum, sed quia ita Deo sit placitum, cuius est gratuitum omne quod prestat. Complacuit etiam in illis, quando de toto mundo sola gens electa est, de qua Saluator Dominus adueniret.

uers. 5. Tu es ipse Rex meus et Deus meus, qui mandas salutem Iacob. Cum dixissent filii Core, hoc  est populus beatorum: Tu es ipse Rex meus, id est Dominus et Saluator, cui nomen regis manifestum est conuenire; Addidit, et Deus meus; ne dubitares Dominum Iesum Christum qui et patri nostro Iacob salutem propitius transmisit, quando eum fecit cum angelo gloriosa concertatione luctari. Mandauit enim illi salutem, quando audiuit per angelum: Iam non diceris Iacob, sed Isrel . Nam quodlibet illud nostre uoluntatis 147 arbitrium, non per nos, sed per aliam consueuimus mandare personam.

uers. 6. In te inimicos nostros uentilabimus; et in nomine tuo spernemus insurgentes in nos. uenerunt martyres ad illud genus liberationis eximium, quod  iudicii tempore constat fidelibus concedendum. Nam qui nimia fuerant afflictione confecti, resumunt animum, et futuris se prosperis consolantur dicentes: In te inimicos nostros uentilabimus. Inimici uentilandi sunt diuino iudicio, quando aream suam uentilabro disceptationis Saluator noster excutiens, paleas sequestrat a frugibus. Sequitur, et in nomine tuo spernemus insurgentes in nos. Tunc contemnuntur insurgentes, id est spiritus immundi, quando ledere non ualebunt. Modo enim illi despiciunt quos postea iusti spernendos esse iudicabunt. Illud enim quod manus Domini gentes dispersit, quod Hebreos in sedibus eorum plantauit, quod eis donauit inimicos sine aliquo labore superare, ad istud pertinet tempus. Hoc autem quod uentilandi sunt inimici, quod  hostis contemnendus antiquus, pertinet ad iudicium futurum, ubi talis est uictoria facienda, ut omnia probentur subruisse certamina.

uers. 7. Non enim in arcu meo sperabo, et gladius meus non saluabit me. Fide et humilitate consueta dicit multitudo sanctorum in armis se non speraturam esse terrenis. Arcus enim est presidium bellatoris, in quo mens humana confidit. Preliatores autem mundani plus de gladio presumunt. Sagitta enim plerumque incassum mittitur; ensis uero certissime mortis operatur effectum. Quapropter nec ipsum sibi auxilium ferre dicit, quod in bello credunt homines ad presidium plus ualere.

uers. 8. Liberasti enim nos ex [mss. A., B., F., de] affligentibus nos: et eos qui nos oderunt confudisti.  Confidentia fidei futura pro preteritis dicunt, quoniam apud eos non est dubium, quod absolute norunt esse uenturum. Liberandos ergo se dicunt in secundo aduentu Domini a persecutione spirituum pessimorum, qui eos hic multiplicibus insidiis affligere non desistunt. Tunc enim plane liberandi sunt, quando ab eorum potestate tollentur, ut ulterius eis non liceat de innocentium fatigatione gaudere; quod in isto certe seculo generaliter non potest prouenire. Confunduntur etiam qui beatos oderunt; quando illi eterna ultione damnantur, iustos autem celorum regna recipiunt.

uers. 9. In Deo laudabimur tota die: et in nomine tuo confitebimur in secula. Qui dicunt, laudabimur, in futuro se profitentur esse predicandos; sed sine  arrogantia designant gloriam suam, qui se in Deo testantur esse laudandos. Tota die perpetuum tempus ostendit, quod non habet noctem, quod in illa eternitate proueniet, ubi iuge preconium cognoscitur esse beatorum. Sed ne crederes otiosos futuros, qui se in Deo dixerunt esse laudandos, profitentur se quoque preconia Domini iugiter personare: quoniam ipsa est beatitudo iustorum Dominum laudare perpetue; satietas que nunquam nouit habere fastidium; fames que de abstinentia matre non nascitur; auiditas que de ieiunio non creatur.

uers. 10. Nunc autem repulisti et confudisti nos: et non egredieris Deus in uirtutibus nostris. Post illam futuri seculi inenarrabilem retributionem, uenerunt  pii martyres ad secundam partem, dicentes per hos octo uersus inferiores quas afflictiones presenti tempore sustinebant, et nunquam a Domini ueneratione ullatenus discedebant. Que figura dicitur emphasis, id est exaggeratio, quando rem aliquam multis in unum collectis doloribus allegamus, ut beneuolentiam iudicis enumeratis calamitatibus impetremus. Dicendo enim: Nunc autem, significant se de futuris temporibus paulo ante dixisse. Et intuere quam mirabili ordine cuncta decurrant. Repulisti significat dilationem quam sanctis prouenire non dubium est: quia non hic, sed in futuro illis perfecta beatitudo promittitur. Confudisti illam dicit gloriosam confusionem quam martyres subeunt, cum iniuriis affliguntur, fustibus uerberantur, et uelut  criminibus obnoxii morti non desinunt mancipari. De talibus quoque dicit Apostolus: Quibus dignus non erat mundus . Sed respice quod in isto seculo martyres inter iniquos homines confunduntur, impii autem apud uerum Iudicem eterni opprobrii pondera sustinebunt. Sed ista confusio perducet ad gloriam: illa uero ad exitia sempiterna. Nunc autem Deus non egreditur in uirtutibus martyrum, quando eos tribulationibus subdit, et diuersis passionibus tradit. Tunc enim egrediebatur in uirtutibus Hebreorum, quando sine labore prostrati sunt, qui se contra electum populum erigere tentauerunt. Quod ad consolationem sancti populi pertinere non dubium est; ne quis patres suos felicissimos grauiter ferret, cum ipse Domini permissionibus affligatur.

uers. 11. Auertisti nos retrorsum pre inimicis nostris:  et qui nos oderunt diripiebant sibi. Auersos se in hoc mundo ante inimicos suos esse testantur, qui insequentium discrimina uitauerunt. Auerti est enim hostem carnalem fugere; sicut preceptum est: Si uos persecuti fuerint in hac ciuitate, fugite in aliam . Sequitur: Et qui nos oderunt diripiebant sibi. Hoc solet fugatis emergere, ut in direptionem predamque cadant, qui hostibus minime resistere potuerunt.

uers. 12. Dedisti nos tanquam oues ad escam [ed. escarum]: et in gentibus dispersisti nos. Cum dicunt: Dedisti, significant omnia diuina potestate distribui. Ferunt enim traditos se gentibus tanquam lupis, qui molle pecus deuorare consuerunt. Esca enim luporum  est ouium mansueta simplicitas; que martyribus merito comparatur, qui a persecutoribus suis occidi sine concertationibus acquiescunt. Sequitur, et in gentibus dispersisti nos. Diuersos significant fideles, quos modo martyrum deflet pietas, qui gentibus traditi, libertatem suam cum patrimoniis perdiderunt. Quod uariis temporibus de Christianis populis diuina dispensatione perfectum est; ut per tribulationum temporalia mala, gloriose beatitudinis bona consequantur eterna.

uers. 13. uendidisti populum tuum sine pretio: et non fuit multitudo in commutationibus eorum. Hoc non debemus accipere sub increpatione dictum, sed mystica, ut solet, allusione prolatum. Pretium enim uidetur  accipere Deus, cum bene meritis populis subiugat infideles. Tradit enim irreligiosos, ut acquirat deuotissimos. Tunc 148 autem quasi sine pretio uendit Deus, quando alienigenis affligendum tradit populum Christianum. Quod fit frequenter occulto iudicio aut ad probationis meritum, aut ad correctionis effectum. Et nota hoc genus locutionis inter propria diuine Scripture connumerari; ut dicatur uenditum, ubi non constat pretium datum. Addidit, et non fuit multitudo in commutationibus eorum. Homines qui commutant, tradite rei paria consequuntur; hic autem Deo nulla multitudo pretii in tante rei compensatione prouenit, quando Christiani sunt traditi, dum persecutores eorum Domino non probentur accepti. Quomodo enim uero Deo poterant esse grati, profanis  superstitionibus inuoluti?

uers. 14. Posuisti nos in opprobrium uicinis nostris, derisum et contemptum his qui in circuitu nostro sunt. Enumerant quanta fuerant afflictione perculsi; ut inter erumnas multiplices deuotionis qualitas augeretur. Grauis enim est afflictio quam patimur a uicinis, quia non transitorie dicitur, quod a circumstantibus iugiter imputatur. Nam quod dicit: Posuisti nos, ostendit immobilem passionem. Ibi enim diuturnus quis esse creditur, ubi et positus approbatur. Opprobrium contra probum positum est; nam sicut omnia proba decora sunt, sic indecentia cuncta monstrantur opprobria. Sed istud opprobrium non erat ante conspectum Domini, sed ante oculos uicinorum, qui illa nouerant iudicare, que deprauatus  sensus docebatur aduertere. Derisus uero uox est confusa letitie, insultationem suam immoderata hilaritate denuntians. Contemptus significat abiectissimam uilitatem, quam martyres Domini traditi diuersis passionibus sustinebant. Qui in circuitu nostro sunt; scilicet infideles et perfidos exponit, qui quaquauersum semper ambulant, nec nobiscum recto dogmate gradiuntur.

uers. 15. Posuisti nos in similitudinem gentibus: commotionem capitis in plebibus. Respice per figuram anaphoram, que Latine relatio dicitur, uerbum ipsum iteratum; id est posuisti, quod in capite anterioris uersus iam dictum est; ut frequens repetitio uim passionis exaggeret. Martyres enim in similitudinem Christi gentibus constat appositos, quando eos comparibus  penis et cruciatibus affecerunt. Commotio uero capitis inimicorum et martyribus contigit, que facta est in passione Domini Saluatoris; sicut legitur: Locuti sunt labiis et mouerunt caput .

uers. 16. Tota die uerecundia mea contra me est, et confusio uultus mei operuit me. Solet uerecundia ad momentum uenire, et breui tempore sedata discedere. Ista uero grauissima fuit, que iugiter permanebat. Erat enim ante oculos populi sancti immoderata uerecundia, uehemensque confusio, quando illos sibi iugiter insultare cernebat, quos impios esse cognouerat. Et intuere, descriptio uerecundie quam decora consequitur. Nam quodam pallio confusionis  uultum suum dicit coopertum, dum nube sanguinea facies eius inflammata rutilauit. Sed cum dicit, operuit me, non solum permutationem uultus, sed etiam totius corporis indicauit horrorem.

uers. 17. A uoce exprobrantis et obloquentis: a facie inimici et persequentis. Usque ad istum uersum confusionis illius descriptio perseuerat: nunc dicitur unde uenit ille roseus amictus, qui nudam faciem coloris sui tegmine uestiebat. Exprobrare est in faciem maledicere, quasi indecora crimina iaculari. Obloqui est absenti detrahere, et doloso aliquem sermone mordere. A facie inimici, id est dum proximum uidet qui eum capitaliter odit. Et ne putares aduersarium leuem, addidit, et persequentis; quod odium probatur acerrimum; quia non solum corpus  exstinguere, sed ipsas animas cupiunt sua prauitate trucidare.

uers. 18. Hec omnia uenerunt super nos, et obliti non sumus te: et inique non egimus in testamento tuo. uenerunt filii Core ad professionis sue gloriosissimam firmitatem; ut ostendant nobis queuis mala non nos debere a Christi gratia segregare; sicut dicit Apostolus: Quis nos separabit a caritate Christi? Tribulatio, an angustia, an fames, an nuditas ? etc. Dicendo enim, hec omnia, ad unum colligunt que tractu superiore dixerunt; ut si dispersa leuius acciperentur, in unum cumulum congregata grandescerent. Quod argumentum dicitur A tormentis, quando per tot mala nequaquam fidelium animus potuit immutari. uenerunt super nos, quasi  fera terribilis, quasi fluuius turbulentus. Et quia solet grauis tribulatio de animis abiicere, quod ante quis uisus est credidisse; adiiciunt non se oblitos fuisse Dominum inter tam multiplices erumnas: dum magis iniquorum persecutione commoti, a Domino iugiter auxilium postularent. Sequitur, et inique non egimus in testamento tuo; hoc est quod dixerunt, et obliti non sumus te. Nam qui illum mente retinent, eius testamentum nesciunt obliuisci. Sed cum Latine locutionis sit, ut dicamus obliti non sumus tui, hoc proprium diuine Scripture est quod ait: Obliti non sumus te.

uers. 19. Et non recessit retro cor nostrum: et declinasti semitas nostras a uia tua. Retro redit cor eorum  qui de Domini bonitate desperant, et putant illum rogatum non succurrere qui etiam non petentibus cognoscitur subuenire. Quod isti minime fecerunt, qui spem in Domino habere probati sunt. Semitas uero hic in malo posuit, dum ait, nostras, quasi umbrosos et uoluptuosos calles, quos fragilis terit humanitas. Ipsos enim commeamus, quando a Domini iussione traducimur. uia uero a uiolentia nuncupatur, que merito Christi dicitur: quoniam et ab eius fidelibus, sicut ab ipso factum est, in erumnis et tribulationibus ambulatur. Quapropter aptissime dicuntur humane semite a uia superna diuise: quando ille ducunt ad detestabilem mortem, hec confert sine dubio desiderabilem sospitatem. Unde filii Core  reuera filii erant sanctissime crucis, cum talia sentiebant.

uers. 20. Quoniam humiliasti nos in loco afflictionis: et cooperuit nos umbra mortis. Reddunt causam quare uiam et semitas asseruerint fuisse diuisas; propterea quia se in loco afflictionis, id est in isto mundo humiliatos esse testantur, qui est fidelibus locus afflictionis, unde compunctio nascitur et penitudo succedit. Sequitur, et cooperuit nos umbra mortis. uite istius transitum dicunt, qui sanctis et peccatoribus probatur esse communis. Ceterum uera mors illa est, qua 149 impii eterna damnatione puniuntur.

uers. 21. Si obliti sumus nomen Dei nostri: et si expandimus manus nostras ad Deum alienum. Ipse est intellectus quem titulus dixit absolute fidelium; ut  Deum nesciant alienum, nec obliuis antur eum, cuius nomini crucis impressione dicati sunt. Nam quod addunt: Et si expandimus manus nostras ad Deum alienum, orantem describunt, qui tensis manibus crucem ipsam quam fronte recipit, corporis sui forma restituit. Hoc enim fidelissimi non alieno, sed suo Domino utique faciebant; ut perseuerantia illos fideles assereret, qui mutati tot aduersitatibus non fuissent.

uers. 22. Nonne Deus requiret ista? ipse enim nouit occulta cordis. Nonne, cum pondere pronuntiandum est: quoniam grauissimum est apud Dominum, si in eius religione peccetur. Requirere autem solemus, quando illa desideramus agnoscere, que nostram nouimus conscientiam non tenere. Deus autem sciens  requirit, non ut ipse aliquid nouum discat, sed ut nos faciat que sunt obliuione sepulta cognoscere. Sic et Abrahe dictum est: Nunc cognoui, quoniam times Deum tuum ; quasi ille aliquid ex tempore didicerit, qui ante secula cuncta presciuit. Sequitur: Ista, id est que superius dixerat: Si obliti sumus nomen Dei nostri: et si expandimus manus nostras ad Deum alienum. Et quoniam agebatur de religionis affectu, qui non solum deuotione corporis, sed magis geritur cordis arcano, ad Diuinitatis notitiam, ubi omnis festinat integritas, cucurrerunt dicentes: Ipse enim nouit occulta cordis.

uers. 23. Quoniam propter te mortificamur tota die, estimati sumus ut oues occisionis. Exponunt illa beatissimi que occulta dixerunt, quia non moriebantur  pro aliquo facinore perpetrato, sed amore diuino; ut credulitas Trinitatis saluberrima gentibus augeretur. Morte uero affici est per longas passiones presentis uite exitum reperire; quod perfecti Christiani faciunt, qui districtis obseruationibus affliguntur. Nam ut hoc magis deberes aduertere, addidit, tota die; quod non momentaneam mortem, sed per uniuersum uite tempus protractum nobis fidelium declararet exitium. Intende quod sequitur, estimati sumus ut oues occisionis. Ouis, quia non habet arma resultationis, raptoribus suis probatur esse temnibilis. Non enim aut cornu ualet, aut dente contendit, aut fuga presumit; sed manibus latronis patienter acquiescit, dum nulla se reluctatione defendit. Sic famuli  Christi uelut oues estimati sunt mori; quoniam sine contentione aliqua uidebantur occidi.

uers. 24. Exsurge, quare obdormis, Domine? exsurge et ne repellas nos in finem. Enumerata multitudine passionum, uenerunt filii Core ad tertiam partem, ubi tanto desiderio auxilium querunt, ut etiam Dominum obdormisse commemorent. Que figura catachresis est, quam recte dicimus abusionem, que rebus nomen commodat alienum. Non enim Deo conuenit exsurgere, qui nunquam noscitur posse dormire: sed illum humano usu dormire dicimus, quando exspectatio nostra diuina dispensatione differtur. Nam si potentiam maiestatis eius inquiras, habes euidentissimum dictum: Ecce non dormit, neque dormitat qui custodit Isrel . Repetitur  exsurge; ut quibus uidet pericula crescere, non dissimulet subuenire. Sequitur, et ne repellas nos in finem; ut si adhuc hic estimas differendum, ne repelle in finem, ubi consistit muneris tui uniuersa perfectio, ubi sunt premia beatorum, ubi martyribus corone preparantur.

uers. 25. Quare faciem tuam auertis: obliuisceris inopiam nostram et tribulationem nostram. Malis presentibus ingrauati, more beatorum in flebili supplicatione persistunt dicentes: Quare nos tandiu estimas differendos, ut respicere non credaris, cum subuenire distuleris? Sequitur, obliuisceris inopiam nostram; hoc est cui consueueras subuenire, quam sic in aliis amas, ut te inopem dicas. uenisti enim ditissimus, ut nostre indigentie subuenires. Addidit,  tribulationem nostram, cuius clemens semper inspector est; sicut in quinquagesimo psalmo dicturus est: Cor contritum et humiliatum Deus non spernit . Tales enim cause apud illum pium Iudicem plurimum ualent, qui humanis cognitoribus probantur esse temnibiles.

uers. 26. Quoniam humiliata est in puluere anima nostra: adhesit in terra uenter noster. Post moram exauditionis, pie mentes non ad desperationis audaciam, sed ad continue orationis salutaria se uota uerterunt. Hic enim satisfactio assidue deprecationis exponitur. Curuantur enim in puluerem, qui cinere supra se sparso animas suas peccatorum recordatione discruciant. Sequitur, adhesit in terra uenter noster; quod utique facere solent qui longa oratione prostrati,  tota corporis effusione tenduntur. Adherere enim terre, significat in orationibus diutius immorari, per quas efficaciter peccata uincuntur. Magna enim contra diabolum arma sunt in suis uiribus fiduciam non habere, sed Deum rogare, qui aduersarium possit opprimere.

uers. 27. Exsurge, Domine, adiuua nos: et libera nos propter nomen tuum. Magnarum afflictionum suauissimus finis adhibetur; ut petant se resurrectionis dominice gloria liberari, ubi omnium Christianorum spes probatur agnosci. Exsurge autem non ad dormitionem, sed ad resurrectionem est potius applicandum. Supra enim, ubi eum quasi excitare uoluerunt, dictum est: Quare obdormis? hic autem solummodo,  exsurge, ponunt, ut illam resurrectionem intelligere deberemus, in qua destructa cognoscitur humana captiuitas. Illo enim resurgente adiuti, illo ad celos ascendente liberati sumus. uerum hec omnia nobis contulit non propter meritum nostrum, sed propter nomen suum. Ideo enim Saluator dicitur, quia per gratiam pietatis sue saluat infirmos.



Conclusio psalmi.

Ecce nobis filiorum Core salutaria dicta fulserunt: ecce nobis ecclesiasticus ordo Domino reuelante lampauit. Patres enim nostros ab inimicis suis per miracula uisualiter liberatos esse cognouimus; nunc autem fideles per passiones corporum, et tristitias animarum ad eternam requiem peruenire didicimus;  ut tempore suo utrumque factum humano generi cognosceretur esse proficuum; nec deberet aliquis queri, cum se mundanis erumnis cognosceret ingrauari. Libertate quoque innocentie 150 insurgunt et martyrum uoces, ubi dormire et obliuisci dicitur Deus. Quod dictum non increpatiue debet suscipi, sed affectuosa uoluntate depromi. Que etiam in libro Iob frequentissime reperiuntur; ut nisi ea prudenti indagatione conspexeris, non supplicationes intelliges, sed querelas. uerum ista moderata presumptio iustorum sinceri cordis uidetur depromere puritatem, ut simplicitas animi pondus illate uideatur exponere passionis. Sic in Scripturis diuinis quoties tale dictum aliquid inuenimus, et clementia dominantis ostenditur, et supplicantis puritas indicatur.



EXPOSITIO IN PSALMUM XLIu.



In finem, pro his qui commutabuntur, filiis Core ad intellectum, canticum pro dilecto.


uideamus quid hec uerba nobis singillatim discussa parturiant: quia titulus psalmi multorum nominum congregatione prolixus est. In finem sepe dictum est perfectionem significare, hoc est Dominum Saluatorem. Pro his qui commutabuntur filiis Core, hoc declarat: quia filii crucis in Ecclesia permanentes, de tristitia mundi huius transibunt ad gaudium sempiternum. Ad intellectum canticum, textum psalmi significat, qui trahendus est ad intelligentiam supernam, in qua futurarum rerum sacramenta spiritalia continentur. Pro dilecto filio, uult intelligi  Dominum Christum, de quo Patris uox insonuit: Hic est Filius meus dilectus, in quo mihi bene complacui . Istius nunc spiritales nuptie referuntur, istius uota epithalamii laude celebrantur; cuius uirtus ultra omnes uirtutes est, pulchritudo supra omnes decores, potentia inenarrabilis, pietas singularis. O beata sponsa, que tante maiestati probaris esse coniuncta, non societate carnali, sed inuiolabili coniunctione caritatis! Quando illi copulata esse cognosceris, qui te suo splendidissimo lumino radiauit? Quapropter Diuinitati deuotissime supplicemus, ut corde mundissimo ad inspectiuum lumen euecti, sancte Sponse nuptias spiritualiter audiamus



Diuisio psalmi.


Celestibus epulis propheta saginatus, et future gratulationis qualitate completus, preconia Domini se eructaturum promittit; ut unde ipse fuerat celesti largitate satiatus, inde et fidelis populus abundantissime pasceretur: epithalamium quoddam supernum, ut dictum est, nuptiali exsultatione concelebrans. Epithalamium uero interpretatur laus thalami, que Sponso celesti consuetudine humanitatis offertur. Prima pars eius quatuor modis Sponsi continet laudes, id est Domini Saluatoris. Secunda simili numero quatuor partibus mysticis uirtutibus Sponsa predicatur Ecclesia; scilicet que in sanctorum hominum adunatione consistit. Hoc quoque sapientissimus Salomon in libro qui appellatur Canticum canticorum  notissima lectione descripsit. Unde et nos in presenti psalmo, prout locus expetit, libri ipsius exempla iungimus; ut licet predicatores diuisi sint temporibus, concordia tamen prophetie unum locuti esse uideantur.



Expositio psalmi.

uers. 1. Eructauit cor meum uerbum bonum: dico ego opera mea Regi.

uers. 2. Lingua mea calamus scribe, uelociter scribentis. Cum intelligentiam suam propheta cognosceret diuini muneris claritate [ed., caritate] perfusam, magnitudine ipsius gratulationis compulsus; quod dicturus erat ante laudauit, non elationis studio, sed motus ueritatis instinctu. Eructauit dicimus, quando satietas multa ciborum digestiones saluberrimas euaporat.  Sed quam magnis spiritualibus epulis fuerat uir iste completus, ut tam boni odoris eructaret arcanum! Cor meum, sinum mentis intellige. uerbum bonum, Filium Dei dicit, de quo Ioannes euangelista ait: In principio erat uerbum, et uerbum erat apud Deum, et Deus erat uerbum . Ipsa etiam de se ueritas dicit: Nemo bonus, nisi solus Deus . Opera uero id est opusculum prophete fuit, psalmi huius decoram contextionem ministerio sue uocis offerre, et per organum ingue quibusdam calamis diuina uerba resonare. Hanc enim predicationem Regi dicere gestiebat, quam de eius admirabili claritate [mss. A., B., F., caritate] conceperat. Sed ne quis putaret aliquid eum ex propria uoluntate dicturum, linguam suam scribe calamo comparauit,  que sic dictura est fideliter Spiritus sancti uerba, quemadmodum sensus nostri uota calamus describit in charta. Addidit, uelociter scribentis; quem nos magis notarium debemus accipere, qui uelociter uerba suscipit, et citius audita transcribit. Considerandum uero quoniam hic prophetie uirtus ostenditur, que non sub cruciatu humano cogitat, sed sine aliquo labore Diuinitatis iussa diuulgat. Audiamus nunc prophetam epithalamii sine adulatione dicturum laudem, que nichil nisi exaggerat ueritatem, que salua integritate blanditur; et quamuis magna dicat, non tamen omnia sufficienter enumerat.

uers 3. Speciosus forma pre filiis hominum, diffusa est gratia in labiis tuis: propterea benedixit te Deus  in eternum. Finito proemio, et competenter populis ad audiendi studium concitatis, factum est de incarnatione Domini laudis initium; ut per quam meruimus Diuinitatis arcana cognoscere, per ipsam deberemus et preconia tante maiestatis audire. Que species laudis, apud oratores A forma dicitur. Sed cum in Isaia legatur: uidimus eum et non habebat speciem neque decorem: sed species uultus eius sine honore abiecta pre omnibus hominibus ; queri potest, cur hic super genus humanum speciosissimus describatur? Non quia forma eius decore lactei coloris eluxit, aut flauo crine lampauit, aut insigni statura preminuit; sed ueraciter humano genere pulchrior fuit, quia peccata non habuit. Illud enim recte speciosum dicitur, quod gratia mundissime  puritatis ornatur; quamuis Pater Augustinus speciem corporis eius dicat fuisse laudabilem. Sed exemplum Isaie supra positum ad passionis eius retulit tempus quando et colaphis cesus, et spinis coronatus, et sputis legitur esse complutus. Ecclesia uero que Domini Saluatoris portat 151 imaginem, sic legitur in Canticis canticorum: Fusca sum et decora ; id est fusca corpore carnali, formosa celestibus meritis. Et quare speciosum dixerit probat: quia, loquente Christo, per gratiam Deo reconciliatus est mundus. Quid ergo potuit in humano genere esse simile, quam ipsum incarnatum conspicere, per quem redemptionis donum totus orbis accepit? Nam sic de ipso et predictus liber Salomonis enuntiat: Labia tua et loquela tua speciosa. Sequitur, Propterea  benedixit te Deus in eternum . Propterea, dicit, propter predicationes eximias, et pietatem omnimodis singularem; quia nulli quidquam pro meritis contulit, sed omnia sua potius bonitate concessit. Benedictus est enim in eternum, cuius regni non erit finis. Bene autem dictum est a forma serui. Benedixit te Deus, que et passionem pertulit, et ad regna celorum peruenit.

uers. 4. Accingere gladio tuo circa femur tuum, potentissime: specie tua et pulchritudine tua. Secundus intromittitur modus laudis Domini Saluatoris, qui dicitur A potestate. Ad nescio enim quod gaudium propheta subuectus, precatur Dominum ut exspectatus gentibus tandem saluberrimus appareret. Dicit enim: Accingere gladio tuo. Metaphora a bellatore concepta, qui dimicaturus gladio cingitur, ut  prosternat inimicum. Sed hic gladium sermonem predicationis debemus accipere, de quo ipse in Euangelio testatur: Non ueni pacem mittere in terram, sed gladium ; et Apostolus dicit: Et gladium spiritus, quod est uerbum Dei . Gladius autem dicitur sermo Dei, quia corpulenta uitiis corda hominum ictu sue uirtutis irrumpit; nec potest imbecillitas humana resistere, ubi illa fortitudinis gloria dignatur intrare. Femur uero incarnationem significat Domini Saluatoris, sicut in Genesi legitur: Non deficiet princeps ex Iuda, nec dux de femoribus eius . In ipso etiam mysterio, et Abraham  fecit iurare  famulum suum, quando ei tacto femore precepit ne acciperet filio suo Isaac uxorem de filiabus Chananeorum. Femori autem subiunxit potentissime, ut reuerendam iam incarnationem crederes, quam potentia Diuinitatis assumpsit. Similiter et sapientissimus ille dixit: Gladius eius in femore ipsius. Addidit, specie tua et pulchritudine tua . Hic utramque naturam positam euidenter agnoscimus, ut species pertineat ad humanitatem, pulchritudo ad deitatem. Illa enim species bene dicitur, in qua mundo salutaris apparuit: ista pulchritudo aptissime pronuntiatur, unde omnia pulchra ueniunt quecunque decora sunt.

uers. 5. Intende, et prospere procede, et regna: propter ueritatem et mansuetudinem et iustitiam, et deducet  te mirabiliter dextera tua. Adhuc actus sacratissime incarnationis exponitur, et singulis quibusque uerbis miracula ipsius potentie predicantur. Intende dictum est, ut hominem pereuntem de celo miseratus aspiceret, sicut in tertio decimo psalmo dictum est: Dominus de celo prospexit super filios hominum . Prospere, quia erat humano generi liberationis beneficia prestiturus. Procede, uelut sponsus de utero uirginali, sicut scriptum est: Et ipse tanquam sponsus procedens de thalamo suo . Regna, hoc est in hominum credulitate potentiam tue maiestatis ostende. Ceterum Filius et ante mundi constitutionem cum Patre et Spiritu sancto sine dubitatione regnauit. Propter ueritatem, illud designat, ut ueritas de terra oriretur, que  falsitatem nostram sua illuminatione mundaret. Mansuetudo uero monstrata est, quando in crucis affixione pro persequentibus exorauit. Iustitia uero ad illud respicit, quia pius doctor precepta salutaria infudit. Deducet te, id est per cursum totius uite inoffensa conuersatione custodiet. Mirabiliter, quia contra mundi inopinabilem consuetudinem tertio die resurrecturus erat a mortuis; quod miraculum partes totius orbis impleuit. Dextera tua potentiam uerbi significat, qua uniuersa operatur que uult in celo et in terra. Audiant hoc uerbum detractores impii. Tua dextera dicit, hoc est proprie uoluntatis instinctus. Nam si omnia sua potestate facit, sicut eum facere manifestum est, quemadmodum potest habere maiorem? Sed contra hunc morbum illa potio debet insanis  mentibus adhiberi: Omnia Patris mea sunt, et omnia mea Patris sunt . Omnia enim Patris non haberet, nisi esset equalis eiusdemque nature.

uers. 6. Sagitte tue acute potentissime: populi sub te cadent in corde inimicorum Regis. Sagitte acute sunt uerba Domini Saluatoris, hominum corda salutariter infigentia; que ideo uulnerant ut sanent, ideo percutiunt ut liberent, ideo prosternunt ut erigant. Sed uideamus hoc telum uerbo Dei qua similitudine comparetur. Sagitte est lignum ferro armatum, cuius prima pennata sunt; sic uerbum Dei ex ligno crucis egrediens, et fortitudinem penetrandi habet, et uelocitatem quo uoluerit perueniendi. Supra  gladium posuit quod proxime uulnerat; hic sagittas que longe diriguntur: scilicet ut incomprehensibilis potentia hac similitudine monstraretur. Acute pertinent ad transforationis celeritatem. Potentissime, quia nulla illis materia quamuis durissima probatur obsistere, quando eis insitum est effectum sue uoluntatis implere. Populi sub te cadent, conuersiones significat hominum: quando credentes in humilitatem feliciter cadunt, qui prius uitio presumptionis erecti sunt; sicut Paulo apostolo contigit, qui uocis Domini sagitta penetratus, in faciem quidem persecutor corruit, sed eum continuo apostolum Domini dextera subleuauit. In corde, exponit quod superius ait, cadent, non pedibus quibus corpora sustinentur, sed corde quo anime perfidia subleuatur. Ibi enim  qui penitens cadit, resurgit; et de sua iniquitate deiectus, ad salutaria Domini mandata transfertur. Inimicorum Regis, inimicos Christi dicit, qui a lege superna contraria uoluntate dissentiunt. Hoc est quod titulus psalmi precinuit dicens: Pro his qui commutabuntur, filiis Core.

uers. 7. Sedes tua Deus in seculum seculi: uirga recta est uirga regni tui. uenit ad laudationis tertium modum, qui recte dicitur A causa iudicii. Hic enim sedes Dei ad iudicium pertinet futurum, in quo omnia ueraciter eternus Moderator examinat atque diiudicat. In seculum seculi; quoniam quidquid constituerit, nulla poterit temporis successione dissolui. uirgam uero regulam diuine significat equitatis, que ueraciter recta dicitur, quia nulla prauitate curuatur.  uirga ista iustos regit, impios percutit, continet ueraciter supplicantes. Sed hec uirga non de cespite 152 arboris egreditur, sed ab ipsius Deitatis uirtute procedit. Fortitudo inuicta, equitas rectissima, inflexibilis disciplina; de qua in alio quoque psalmo dicendum est: uirgam uirtutis tue emittet Dominus ex Sion: dominaberis in medio inimicorum tuorum . Hanc enim uirgam regii honoris insigne, sceptrum dicebat antiquitas, designans in ea uirtutum Regem Dominum Saluatorem.

uers. 8. Dilexisti iustitiam, et odisti iniquitatem: propterea unxit te Deus Deus tuus. Ipsa est uirga recta, amare equitatem et odisse nequitiam. Nemo enim perfecte diligit iustitiam, nisi qui et actus pessimos exsecratur, quoniam diuersis qualitatibus eodem  tempore non est in uno locus, nec potest ipso momento ibi nigrum uideri, ubi candor insederit. Nam et presentia lucis noctis absentia est, sic et ueritatis amor est odium falsitatis. Unde a quibusdam pulchre definitum est: Substantia est contrariorum capax, sed non uno tempore. Sed his rebus que premia sint reddita subter exponit: Propterea unxit te Deus Deus tuus. Unctus christus et regem significat et sacerdotem, quia dignitates iste sumebantur per sacratissimas unctiones; nam et ipsum nomen christi a sancto chrismate uocitatur. Sed ab illa parte unctus dicitur, qua dispensatione et natus, et mortuus, et resurrexisse ueraciter dicitur Christus. Ceterum deitas eius nullo munere, nullo honore indiguit adiuuari.  Repetitio autem ista qua dicitur Deus Deus, preconium magne dilectionis ostendit.

uers. 9. Oleo letitie pre consortibus tuis: myrrha, gutta, et casia a uestimentis tuis. Duplici modo unctionem illam sanctam prouenisse significat. Oleum letitie est peccati maculam non habere; unde se conscientia semper exhilarat, quando nulla recordationis asperitate mordetur. Pre consortibus tuis, pre filiis hominum dicit, quos et ipse in Euangelio fratres appellat. Ideo autem dictum est, pre consortibus tuis, quoniam hanc benedictionem supra omnes humanum genus cognoscitur accepisse, ut unctus singulariter ceteros ungere debuisset. In illo enim fons est benedictionis, a quo, prout ipsi uisum fuerit, per uniuersos electos competenter emanat. Sed hec omnia  carni conueniunt, cui piissimum et gloriosissimum uerbum unitum est pro salute cunctorum. Sequitur, myrrha, et gutta, et casia a uestimentis tuis. Sepe diximus species terrenarum rerum indicia nobis celestium demonstrare uirtutum, quia non poteramus quidquam de illa maiestate cognoscere, nisi nobis de ipsa aliquid per mundanas similitudines appareret. Et ideo posteriora uersiculi istius prima fronte declaremus, ut nomina que precedunt clarius elucescant. Sanctum Domini corpus quoddam Deitatis fuisse cognoscitur uestimentum. Nam sicut uestibus cooperiuntur membra mortalium, ita et maiestas uerbi infidelium oculis carnis uelamine uidebatur abscondi. Ab hoc ergo uestimento, id est incarnationis arcano congrue uenisse dicitur myrrha, gutta et  casia. Myrrha mortem significat, quam pro hominum salute suscepit. Gutta uero que dicitur ammoniaca duritias curat ab aliqua necessitate contractas. Que pulchre incarnationi Domini comparatur, quia duritiam cordis humani sancta predicatione dissoluit. Casia, que a nostris fistula dicitur, redemptio generis humani per aquam baptismatis indicatur, quoniam hoc herbe genus aquosis locis dicitur inueniri. His rebus etiam odor inest suauis, ut merito sancte incarnationi et uirtus herbarum et odoris suauitas comparetur, sicut in Canticis canticorum Sponsa dicit: Post odorem unguentorum tuorum curremus .

uers. 10. A domibus eburneis: ex quibus te delectauerunt filie regum in honore tuo. In quarto modo a  persona Sponse laus sumitur Christi. Dicit enim propheta unde ueniat Sponse gloriosissima pulchritudo, que ad Domini dexteram locata consistit; id est a domibus eburneis, quod significat ornata palatia, que copioso ebore uestiuntur. Sed ebur non ad solas diuitias intelligamus aptatum, sed quoniam elephas, cuius hec ossa sunt, nimie castitatis asseritur, qui inter quadrupedia et sensu plurimo ualet, et temperanter miscetur femine sue, et coniuge secunda non utitur; hoc pudicis feminis decenter aptatum est, quia ille in domibus eburneis mansisse noscuntur, que per castitatem Christi Domini precepta secute sunt. Hanc enim translationem probauerunt doctissimi Patres Augustinus et Hieronymus. Ex quibus te  delectauerunt, dicit, id est ad te non proprio cucurrerunt iudicio, sed tua delectatione perducte sunt. Filie regum, siue hominum fidelium qui regunt corpora sua, et perducunt filias que sacro baptismate generantur; siue imperantium; quod frequenter contingit, ut relicto palatii dominatu soboles principum eligant diuina seruitia. Ideo enim addidit, in honore tuo, ut religiosam mentem tali designaret indicio. Non enim in honore patrum suorum delectate sunt, sed in honore Domini Saluatoris.

uers. 11. Astitit Regina a dextris tuis in uestitu deaurato, circumamicta uarietate. Mirabili totum relatione describitur. Que figura dicitur characterismos, Latine  descriptio uel informatio nominatur. Ante oculos enim intelligentie  reddit que aspectu corporeo non uidentur. Prius enim Sponsi pulchritudo laudata est, postea uirtus eius asserta, tertio sedes ipsius potestasque narrata est. Et quia nuptiale gaudium agebatur, odoris suauissimi species sub mysticis interpretationibus noscuntur adhibite. Quarto dicitur ipsius quoque Regine unde ueniat mirabilis pulchritudo. Tunc ad diuinam dexteram ornata pretiosis uirtutibus collocatur, ut omnis anima fidelis in supernam contemplationem porrecta, celestia uota conspiciat, sciatque qualem illi in terris debeat exhibere reuerentiam, quam in celo sic intelligit honoratam. Ipsa est Regina que in Canticis canticorum dicit: Osculetur me osculo oris sui , et cetera que mysticis enigmatibus ille textus eloquitur. Et considera quia sedem  superius laudauit Domini Saluatoris: hic autem a dextris astitisse Reginam dicit, quia dextera honorabilis pars est Sponsi, quem caput constat esse Ecclesie. Sequitur, in uestitu deaurato. Aurum ad caritatis debemus aptare fulgorem, qua uirtute circumdata sancta resplendet Ecclesia. Et ne solam ibi intelligeres esse caritatem, in uestitu, dixit, deaurato, non aureo. Deauratum enim dicimus, quando superducta species auri in aliqua materia glutinatur. Ideo autem supra uirtutes alias gratia caritatis apparuit, quia omnia 153 eius fulgor excellit. Addidit, circumamicta uarietate. Perscrutemur cur Ecclesia Dei de uestis uarietate laudetur, cui totum simplex conuenit atque unum. Sed hic uarietatem, aut linguas multiplices significat, quia omnis gens secundum  suam patriam in Ecclesia psallit auctori; aut uirtutum pulcherrimam diuersitatem. Ornatur enim auro apostolorum, argento prophetarum, gemmis uirginum, cocco martyrum, purpura penitentium. Ista est ergo uarietas unitatis, que oculis Domini ex omnibus gentibus pia conuersatione placitura contexitur.

uers. 12. Audi, filia, et uide, et inclina aurem tuam, et obliuiscere populum tuum, et domum patris tui. Sponsi laude cantata, nunc Sponse preconia totidem modis, sed longe submissius atque humiliter offeruntur. Decebat enim uel secundo gradu illaudatam non relinquere, que tali ac tanta meruit copulatione gaudere. Primus ergo istius laudis modus est a specie, sicut inferiore uersu declaratur. Nunc ad exponenda  uerba ueniamus. Stanti ergo ad dexteram Domini, ubi beatorum locus est, dicit: Audi, id est prophetas, qui incarnationem Domini ueraci promissione cecinerunt; quatenus audita crederet, et credita mox uideret. Filiam uero merito propheta uocat Ecclesiam; quia eius predicationibus sanctis genitus est populus Christianus. Et uide, sub gratulatione dicendum est: quoniam Sponsus qui tibi promittebatur aduenit, in quo est amor, gloria, et gaudium tuum. Sequitur, et inclina aurem tuam; quod oportebat Ecclesiam facere, ut honorabiliter prophete uerba perciperet. Obliuiscere uero, dixit, populum tuum; id est desere, et a tuis animis aliena effice conuenticula paganorum, siue superstitiones insanissimas Iudeorum. Domum Babyloniam significat, que contra  Ecclesiam Christi nequissimis incolis gaudet; et in hoc mundo possidens confuse plebis animum, partem sibi uindicat perditorum. Patris tui, diabolum dicit, qui reuera illam confusionis domum secundum nominis sui interpretationem noscitur possidere. Sed considera quod hec Ecclesia tunc ibi morabatur, cum celestis Sponsi gratiam non haberet; unde et fusca legitur: tunc autem nimio pulchritudinis decore perfusa est, quando eam Dominus de gentibus est dignatus eligere.

uers. 13. Quoniam concupiuit Rex speciem tuam: quia ipse est Dominus Deus tuus, et adorabunt eum. Hic est modus laudis quem superius diximus a specie. Rex itaque iste Saluator est Dominus, qui concupiuit Ecclesiam preuaricationis culpa in sorte diaboli  constitutam, quam speciosissimam fecit ipse, non reperit. Feda erat, cum eam tenebat inuasor: pulchra facta est, cum ad suum remeauit auctorem. De qua legitur, que est ista que ascendit dealbata ? Et considera quod hec Sponsa quasi simili laudatur initio, sicut superius de Sponso dictum est: Speciosus forma pre filiis hominum. Sed ille in specie sua habere dictus est pulchritudinem singularem; hec uero ideo pulchra est, quia sibi eam sociauit Sponsus. Sic totum distincte uarieque dicitur; quamuis ipsis lineis et Sponsa laudetur. Sequitur, Quia ipse est Dominus Deus tuus. Non ille quem patrem dicebas, non qui te fecerat tenebrosam; sed iste est Dominus Deus tuus, qui pristinam submouens feditatem, pulchritudinem tibi contulit  nuptialem. Infertur quoque sententia salutaris: Et adorabunt eum, id est omnes populi qui te [mss. A., B., F., de] sua congregatione sanctam Ecclesiam reddiderunt: ipsi adorabunt non te, sed Dominum; quia honor tuus in illo est, et beatitudo tua est eius gloria sempiterna.

uers. 14. Filie Tyri in muneribus uultum tuum deprecabuntur, omnes diuites plebis. uenit ad secundum modum, in quo superius de Sponso dicit: Intende, prospere procede, et regna. Hic autem dignitas est Ecclesie deuotos populos Domino supplicare; et sicut ibi potentia Sponsi describitur, ita et hic gloria Sponse de Christi honore declaratur. Tyrus ciuitas est non longe ab Ierosolymis constituta: sed filiarum  istius uocabulo ciuitatis, animas mauult significare fidelium. Non enim sola Tyrus filias protulit fideles, sed etiam totius mundi adunata diuersitas. Quapropter hoc schema dicitur A parte totum. Filie itaque gentium in muneribus uultum deprecantur Ecclesie, quando eleemosynas pia uoluntate distribuunt. Ipsa sunt enim munera, que Diuinitati nimium probantur accepta. Tunc enim in uultum Ecclesie, id est in Christiani populi faciem intendimus, quando maiestatem Christi piis fletibus exoramus. Omnes diuites plebis, iungendum est superioribus, ut sit istud hyperbaton, id est transcensio. Filie Tyri, omnes que sunt diuites plebis in muneribus uultum tuum deprecabuntur. Ordo enim hic uerborum preposteratis sermonibus explanatur.

uers. 15. Omnis gloria eius filie regum ab intus:  in fimbriis aureis circumamicta uarietate. uides quemadmodum in Ecclesie preconio perseueret. Gloria est siquidem Ecclesie, quando filie principum, siue iustorum conuertuntur ad Dominum, et secreta se cupiunt deuotione cordis offerre. Ab intus enim significat secreta sensuum, non concrepantiam labiorum: ubi interior homo tacita cogitatione reuoluit quod ad diuina mysteria pertinere cognoscitur. Sic enim et in Canticis canticorum de Ecclesia dictum est: Introduxit me Rex in cubiculum suum . Istam locutionem filie regum ab intus, inter propria legis diuine connumera, quam in communione [ed., commune] non inuenies. Sequitur, in fimbriis aureis circumamicta uarietate. Fimbrie sunt finitima uestium,  que in stamine colligate tanquam capillorum segetes dependent; per quas hominum uita significatur extrema. Hec non deaurata  sed nunc illi esse aurea profitetur; quia in fine tota perfectio est, ubi caritas non tanquam deaurata conspicitur, sed iam plenissima tanquam aurea reperitur. Circumamicta uero uarietate, dicit, propter uarias uirtutes fidelium, quas superius constat expositas. Quibus diuersitatibus induta, necesse est discolori amictu catholica uestiatur Ecclesia. Hoc et uestis illa significauit Aaron, que auro, purpura, bysso, cocco, hyacinthoque contexta est.

uers. 16. Adducentur Regi uirgines post eam: proxime eius afferentur tibi. Sicut tertio Sponsus a iudicio predicatus est, ita et hic tertio loco a membris suis Sponsa laudatur. Et uide quam potenter ordinem  seruat: Adducentur Regi uirgines post eam, post Ecclesiam utique, quia prius fuit, ut eius unitas diceretur, et post enumeratio partium distincta proueniret. Et intuere quod dixit, adducentur, ut Domini gratia declaretur, 154 que nos ad se adducit, quando nos miseratus inspexerit; sicut in Euangelio dictum est: Nemo uenit ad me, nisi Pater attraxerit eum . Sed que uirgines ante conspectum Domini adducuntur? fideles scilicet, et pudica se mente tractantes. Nam quid proderit cuiquam corpus intactum seruare, si contingat eam integritatem fidei non habere? Sequitur, proxime eius afferentur tibi. Afferentur tibi, Deo dicitur. Proxime sunt autem  Ecclesie, id est uidue caste, que gradu inferiore iunguntur. Nam cum uirginitas habeat centesimum fructum, iste sexagesima ubertate gloriantur. Et uide in ipsis nominibus non minimam esse distantiam. uirgines dixit adduci, que corporis integritate robuste sunt; uiduas afferri, que plerumque fracte a diuersis sollicitudinibus corporis imbecillitate fatigantur.

uers. 17. In letitia et exsultatione, adducentur in templum Regis. Ut copiosa munera sancte Ecclesie conferenda monstraret, dicit eam in letitia et exsultatione angelorum ministeriis adducendam; et non solum ad conspectum, uerum etiam in penetralibus Regis, id est in Ierusalem futuram, ubi uenisse beatum gaudium est, et gloriosa securitas. Merito ergo dictum  est, adducentur cum letitia et exsultatione; quia sexus ille fragilis uicit grauissimas corporum passiones

uers. 18. Pro patribus tuis nati sunt tibi filii: constitues eos principes super omnem terram. uenit ad quartum modum, in quo supra descriptum est a gradibus eburneis Ecclesiam uenisse, que ad dexteram Regis ornata consisteret. Nunc autem potenter exponitur quanto incremento hec Sponsa profecerit, ut pro antiquis patribus, id est idolorum cultoribus, nati sint illi filii apostoli, quos principes predicationis in toto terrarum orbe transmisit. Sed quantum sunt ista disparia, tantum laudatur Ecclesia. Illi enim erant seductores erroris, isti magistri ueritatis; illi seminabant exitia, isti hortabantur ad uitam. O laus  digna tante letitie, quale fuit hostis complexus fugere, et Tonantis nuptias inuenire! Qui locus merito dicitur laus a prole, quoniam hic posteritas sancta predicatur.

uers. 19. Memores erunt nominis tui in omni generatione et progenie: propterea populi confitebuntur tibi in eternum, et in seculum seculi. Memores dicit, sed populos Christianos, qui in eius predicationibus per diuersas hominum generationes piis uoluntatibus perseuerant. Mirabilis gloria, summumque preconium, inter hominum tam multiplices successiones nunquam finem laudis accipere. Sequitur, propterea populi confitebuntur tibi. Omnis enim Christianus cum symboli sacramenta reddiderit, in Ecclesie facie confitetur; que confessio fit eterna, quia uera et  pia est. Nam quod addidit, in seculum seculi, futura significat, quando omnis aduersitas conquiescit, et regnat sola iustitia, diaboli contrarietate deleta.



Conclusio psalmi.

Ecce epithalamium gloriosum psalmigraphi exsultatione completum est. Ecce Sponsi laus Sponseque admirabili uarietate celebrata est: spiritualis copula, coniugium in uirginitatibus perseuerans, amor castus, caritas eterna, uinculum quod nullo fine dissoluitur. Hic prophetarum tympana sancta exsultatione conclamant; hic apostolorum organa dulcissima societate respondent; hic martyrum cithare non chordis, sed uirtutibus canunt; hic sanctorum  chorus spiritualibus fistulis gratissimum permulcet auditum; hic talis musica geritur, per quam humana letitia cuncta uincatur. Pasti sumus, o bone Rex, conuiuio nuptiali delicias celestes haurientes. Presta nobis, Sponse mirabilis, ut qui hic spe letati sumus, in futuro perfectissimo gaudio compleamur. Hunc etiam psalmum et beatus Hieronymus ad Principiam uirginem scribens , mirabili  nitore tractauit. Quem ideo commemorandum esse putauimus; ut quod a nobis minus fortasse declaratum est, illius uiri doctissimi explanationibus suppleatur.



EXPOSITIO IN PSALMUM XLu.



In finem, filiis Core pro arcanis psalmus.

In finem, notum est quemadmodum ad Dominum  Iesum Christum possit referri. Filios autem Core significari dicimus Christianos, ex quorum persona psalmus iste cantatur. Pro arcanis uero, aduentum Domini significat Saluatoris, quem diuinitatis sue mirabili secreto pro hominum salute disposuit.



Diuisio psalmi.

Filii Core, qui fideles debent intelligi Christiani, primo membro psalmi non se timere profitentur conturbationes seculi; quia Deus refugium eorum probatur et uirtus. Secundo Christum dicunt apparere in medio Ecclesie sue, qui eam in seipso tanquam in solidissima petra edificare dignatus est. Tertio credentium turba generaliter inuitatur ad diuina magnalia contuenda, dicentes omnipotentem Deum arma nequitie  confringere, bella remouere, et tristitiam fidelium in eterna gaudia commutare.



Expositio psalmi.

uers. 1. Deus noster refugium et uirtus: adiutor in tribulationibus, que inuenerunt nos nimis. In ipso principio psalmi, categoricus nobis syllogismus arridet. Dicit enim: In tribulationibus que inuenerunt nos nimis, Deus noster refugium, et uirtus, et adiutor est. In tribulationibus non timebimus cum conturbata fuerit terra. In tribulationibus igitur que inuenerunt nos nimis, non timebimus cum conturbabitur terra. Nunc minutatim dicta tractemus. Quam pulchra breuisque complexio; quasi interrogarentur: Quid est Deus noster? Respondent: Refugium, et uirtus, et adiutor. Hec species definitionis est quinta, que  Grece , Latine ad uerbum dicitur: quoties unamquamque rem uerbis singulis quid sit ostendimus. Additum est, noster, propter falsissimos Christianos, quorum Deus non solet esse refugium. 155 Refugium ergo fidelium est, quando eos de anime periculo liberat. uirtus, quando stabiliter mentes eorum ab iniquo seculi errore custodit. Sequitur, adiutor in tribulationibus. Hic misericordia superne maiestatis per diuersas definitiones exprimitur, que in tribulationibus et suscipit et defendit. Tribulatio uero pia Deum nobis misericordem facit, reatum soluit; et tunc specialiter subuenit, cum nos de se confidere uelle cognoscit; sicut dicit Apostolus: Tristitia enim que secundum Deum est, penitentiam  in salutem stabilem operatur . Et ne has tribulationes leues putares, addidit, que inuenerunt nos nimis; ut nichil mediocre crederes, quod nimium fuisse sentires. Conuenienter autem pericula exaggerata sunt, ut eorum destructor potentissimus appareret.

uers. 2. Propterea non timebimus dum turbabitur terra, et transferentur montes in cor maris. Tempus illud predicte tribulationis exponitur, quando aduentu Domini Saluatoris, cum de nouitate tanti miraculi Iudeorum corda turbata sint, sancti uiri timere non poterant, qui in eius nomine ac uirtute presumebant. Sequitur, et transferentur montes in cor maris. Hoc utique factum est, quando montes, id est apostoli, relictis incredulis Iudeis, in cor maris, hoc est  ad predicandum gentibus transierunt; sicut in Actibus apostolorum legitur: uobis quidem oportebat loqui uerbum Dei; sed quia repulistis illud, et indignos uos iudicastis eterne uite, ecce conuertimur ad gentes . Quo exemplo aduertimus, montes illos pio cacumine preminentes, et fidei soliditate firmissimos, in cor maris, id est ad fidem omnium nationum fuisse translatos. Et inspiciendum quod aride terre perfidiam Iudeorum, aquis uero salsis credulitatem gentium comparauit, ut illa corda in malum durata cognosceres; hec autem euangelico sale condita ueraciter estimares. Cor enim non habet mare, sed homines.

uers. 3. Sonauerunt [ed., sonuerunt], et turbate sunt aque eorum: conturbati sunt montes in fortitudine  eius. In superiori sensu permansit; adhuc enim illa perturbatio exponitur, que facta est de aduentu Domini Christi. Sonasse dicit apostolos predicationes suas, quasi alicuius fragoris robustissimam uocem, que non tantum auribus, quantum mentibus insonaret. Quo tempore turbatas asserit aquas, id est seculi huius innumeras gentes, que de tali fuerant admiratione perterrite. Hec figura dicitur parabole, id est comparatio, cum res genere dissimiles qualitatiua comparatione sociamus. Sed intuendum, quoniam hoc per decorem pulcherrime comparationis dictum est. Tunc enim aque plurima confusione turbantur, quando in marinis uisceribus constructorum deiicitur magnitudo; et grandem sonitum reddunt, cum magno pondere fluenta percusserint. Hoc utique contigit,  quando apostolorum grandisona predicatione totus mundus intremuit, et ad Domini se credulitatem limpidato postea corde reuocauit. Sequitur: Conturbati sunt montes in fortitudine eius. Hic alios montes dicit, hoc est seculi potestates. Nam et in bono accipiuntur et in malo. Sed montes Dei stabiles atque decori sunt; montes uero diaboli mutabiles atque squalidi. Potestates enim mundane turbate sunt, quando contra religionem Dei leges pagani principes sacrilegas inferebant.

uers. 4. Fluminis impetus letificat ciuitatem Dei: sanctificauit tabernaculum suum Altissimus. Superius terrores habitos dixit, quos de predicatione noua mundus accepit: nunc beneficia que collata sunt  Ecclesie de aduentu Domini Saluatoris edicuntur, ut merito diuisionem diapsalmatis immutatio sensus acceperit. Intuere que dicuntur, qua proprietate distincta sint. Ciuitas Dei impetu fluminis letificata requieuit. Et ut istum fluuium irrigatorem cognosceres animarum, non dicit satiasse, sed letificasse ciuitatem. Iste namque est fluuius, de quo ipsa ueritas dicit: Qui credit in me non sitiet unquam, sed fiet in eo fons aque salientis in uitam eternam. . Et bene dixit: Impetus fluminis, quia nichil palustre, nichil morosum cursus eius sustinet, cum se potentia Diuinitatis infuderit. Additum est, sanctificauit tabernaculum suum Altissimus. Tabernaculum Altissimi est siue Ecclesia, siue humani cordis gloriosa susceptio; quod utrumque constat esse sanctificatum,  quando uerbum caro factum est, et habitauit in nobis .

uers. 5. Deus in medio eius non commouebitur: adiuuabit eam Deus uultu suo. Non sic in medio esse dicitur Deus, quasi loci alicuius amplitudine concludatur; ille enim spatio ullo non clauditur, quoniam non inequabili benignitate, sed equaliter ubique totus est. Ideo autem in medio dicitur, quia fideles semper intendit. Quapropter merito secundum iustitiam suam in medio Ecclesie narratur esse Deus; quia uniuersos uoluntate equabili contuetur; nec aspectu quis eius fraudabitur, nisi qui ab eo se reddiderit alienum. Non commouebitur, de Ecclesia dicitur, cui singularis data est illa promissio: Tu es Petrus, et super hanc petram edificabo Ecclesiam meam, et porte  inferi non preualebunt aduersus eam . Commoueri enim non potest Ecclesia que in solidissima petra, hoc est Domino Christo noscitur esse fundata. Sequitur, adiuuabit eam Deus uultu suo, id est presentia incarnationis sue, quando uultus eius salutaris illuxit. Adiuuabit enim dixit, id est seculari aduersitate laborantem.

uers. 6. Conturbate sunt gentes, et inclinata sunt regna: dedit uocem suam Altissimus, et mota est terra. Conturbate sunt utique gentes, quando cum essent idolis deuotissime, subito incognite sibi religionis regulas audierunt. Multos enim miraculorum operatio conuertit, multos predicati iudicii terror afflixit; et quamuis perducerentur ad bonum, non poterant animum non habere turbatum. Sequitur, et inclinata  sunt regna, id est humiliata sunt ad adorandum, non ad cadendum; quia tantum unusquisque erigitur, quantum in illa satisfactione curuatur. Adiecit, dedit uocem suam Altissimus, et mota est terra. Non dixit uocem suam protulit, sed dedit, quasi mirabile donum, quasi premiale beneficium. uocem uero sanctam predicationem dicit, quam et per se et per apostolos tonitruali uirtute per uniuersum mundum omnipotens Doctor insonuit. Ad quam necesse fuit tremefieri peccatores, qui terribilia iussa eterni Iudicis audiebant.

uers. 7. Dominus uirtutum nobiscum: susceptor noster Deus Iacob. Breuiter explanatur quid sit 156 omnipotens Christus, id est Dominus uirtutum;  utique cui uirtutes celestes seruiunt, cui omnis potentia famulatur. Audite duri, audite uecordes. Quid uultis funditus perire, qui in tanta presumitis maiestate peccare? Sequitur, nobiscum, quoniam assumpta carne habitauit in terris. Additum est, susceptor noster Deus Iacob. Susceptor est, quia alienis infirmitatibus suam dignatur adhibere potentiam. Proprie enim Deus omnium, noster dicitur et susceptor, quando carnem pro fidelium salute suscepit; noster enim bene dicunt filii crucis, quia tantum ipsorum susceptor est, qui ad eius fidem uenire meruerunt. Deus autem Iacob uult intelligi, tanta eum bene credentibus collaturum, quanta prestitit et Iacob. Non enim Deus solius Iacob Deus, sed omnium qui simili fide deuoti sunt.

 uers. 8. uenite et uidete opera Domini, que posuit prodigia super terram. Interposito diapsalmate, uenit ad tertium membrum, ubi inuitat populos uidere magnalia Domini Saluatoris, que fecit incarnationis sue dispensatione mi abili. uenite quippe dum dicit, hortatur eos ut fide Domino proximentur, quem non poterant uidere longinquum. Nam quod addidit, opera Domini, ad magnum nescio quod spectaculum uniuersitas aduocatur. Quapropter accedamus alacri animo; quia uidentes talia fide concipimus que nos perducant ad gaudia sempiterna. Posuit, dixit, quasi signa quedam collocauit, que mundus contuens ad salutis sue remedia festinaret. Prodigium dictum est, eo quod porro dicat, quando signis aliquibus uenture nouitatis ostensio declaratur. Que facta est in natiuitate  Domini, quando uirgo peperit, stella magis apparuit, angelorum chorus natiuitatem sui Domini predicauit.

uers. 9. Auferens bella usque ad finem terre. Ecce illa opera Domini que promittebantur edicta sunt; et necesse est ut tanta pollicitatio magnum aliquod exponat arcanum. Rebellatum est contra Deum, quando gentilitas sculptilia simulacra diuersis superstitionibus adorabat, que Domini aduentu cum suis cultoribus corruerunt. Abstulit ergo bella fidei usque ad fines terre, que toto orbe gerebantur, et in suam pacem redegit, quibus uere religionis munera condonauit. Siue hoc historica potest ueritate cognosci, quia natiuitate Domini regnante Augusto orbis legitur fuisse pacatus; quod non humanis uiribus, sed Christi  Domini corporali presentia probatur effectum.

uers. 10. Arcum conteret, et confringet arma, et scuta comburet igni. Arcus insidie sunt infidelium, que conterentur uirtute ueritatis, quando ad nichilum insana uota redigentur. Arma hic significant superstitiosa certamina paganorum, que merito dicuntur esse frangenda, quando fidelium concertatione superantur. Scuta defensiones significant perfidorum, que ad liberationem hominis celestis ignis incendio concremantur. Sed miles iste diabolus est, cuius ad salutem arcus conteritur, arma franguntur, scuta incendio concremantur. Non enim aliter potuisset euadere, nisi que putabat sua munimina perdidisset. Siue omnia que dicta sunt, ut quibusdam placet, ad  incentiua uitia possunt referri. Exue nos, bone Rex, armis diabolicis, quibus non defendimur, sed grauamur; et illo nos spirituali gladio precinge, qui nobis et salutem conferat et munimen.

uers. 11. uacate, et uidete quoniam ego sum Deus: exaltabor in gentibus, et exaltabor in terra. Translati filii Core prophetie spiritu inter sua uerba hunc uersiculum ex Domini persona proloquuntur. Que figura dicitur apostrophe, Latine conuersio; quando ad aliam rem subita permutatione conuertimur. Merito enim illis dicitur, uacate, qui mundanis illusionibus armabantur, et militiam diaboli exitiali sibi certamine peragebant. Denique audire non poterant, nisi, nequissimis armis depositis, uacantibus animis et quietis, ad salutarem audientiam conuenirent. Dicit  enim, quoniam ego sum Deus, non ille qui uos armabat, non ille qui uos ad nefanda certamina perducebat, sed ego sum Deus qui exaltabor in gentibus, cuius est uera religio, et non fragilis altitudo. Et ne forsitan exaltandum tantum in aliquibus gentibus putares, non etiam in gente Iudeorum, quam terre superius comparauit; addidit, et exaltabor in terra, utique in gente Iudeorum; sicut promittit Apostolus: Dico enim uobis, ut non sitis uobis ipsis sapientes; quia cecitas ex parte Isrel contigit, donec plenitudo gentium intraret, et sic omnis Isrel saluus fieret . uides ergo exaltatum et exaltandum Dominum et in gentibus et in natione Iudeorum.

uers. 12. Dominus uirtutum nobiscum: susceptor noster Deus Iacob. Redeunt filii Core ad personas  suas, et fit psalmi de repetitione uersus decora conclusio. Talem siquidem professionem ideo secundo repetunt, ut per eam nobis liberationem prestitam fuisse declararent. Deus autem Iacob ideo frequenter apponitur, ut Christiani populi uictoria declaretur; qui licet sit tempore posterior, primum tamen populum fideli deuotione transcendit.



Conclusio psalmi.

Quam breuis ac remediabilis psalmus eluxit, cuius si, Domino prestante, confidentiam sumimus, spinosa huius mundi animi uirtute transcendimus, fitque nobis quod legitur, auxilium de tribulatione. Est enim hic omnis spes in aduentu Domini Christi, per quem nobis et Ecclesia fundata est, et miracula magna patuerunt. Abstulit enim superstitionum bella  qui dixit: Pacem meam do uobis, pacem meam relinquo uobis .



EXPOSITIO IN PSALMUM XLuI.



In finem pro filiis Core psalmus.

Omnia quidem nomina tituli istius retinentur exposita; sed hoc, lector studiose, semper intende, ut ad causas psalmorum nominum istorum significantias aptatas intelligas. Nam si textum psalmi diligentius intuearis, nullum ex eis uerbum uacare posse deprehendes. Quapropter euenit, ut modo diuersitas, modo similitudo titulorum Dominum Saluatorem intendere uideatur. Sed dum diuersum est, fastidium releuat; cum unum 157 intelligentie nostre aciem  stabili firmitate consolidat; sic utrumque noscitur esse proficuum, quod edictum constat pro salute cunctorum. Loquuntur autem et in hoc psalmo filii Core, quos uexillo crucis mater signat Ecclesia.



Diuisio psalmi.

Quamuis ex persona filiorum Core totus hymnus iste cantetur, sitque gratissima breuitate succinctus; diapsalmatis tamen interpositione diuisus est. Primo modo commonentur gentes, ut Domino laudes debeant personare; quia populo acquisitionis cuncta subiecit, et in hereditate sua pius Arbiter collocauit. Secundo ascensio Domini et regnum eius sub breuitate describitur, quo sancti ipsius sunt nichilominus sine fine potituri.



Expositio psalmi.


uers. 1. Omnes gentes plaudite manibus: iabilate Deo in uoce exsultationis. Cum sit consuetudo luxuriantium elisis manibus personare, et in aurium iucunditatem per eas melos quoddam sine officio sermonis exprimere, plausum istum spiritualiter debemus accipere, qualem et filii crucis potuerunt dicere, et nos oportet audire. Plaudunt ergo manibus qui eleemosynas faciunt, qui egrotis pro miseratione seruiunt, qui aliquod mandatum probis actionibus operantur, aliudue tale quod ad Domini gratiam possit pertinere. Iubilare uero gaudere est. Qui sermo dictus est a iuuando, id est delectando: quando gaudium nostrum non articulatis sermonibus, sed confusa uoce proferimus. Et ne in solis talibus gaudiis hereremus, addidit,  in uoce exsultationis: significans psalmodiam, que Deo pro nominis sui maiestate persoluitur; perfectissime commonens, ut laudem Dei sic manus peragat, quatenus gloriam eius humana lingua non taceat. Decet enim ut precepta Domini sui et lingua canat, et manus operetur.

uers. 2. Quoniam Deus summus, terribilis: Rex magnus super omnem terram. Reddit causas, quare Domino et plaudi debeat, et iubilari. Que figura dicitur epexegesis, id est explanatio dicti superioris. Primum quia summus est Deus. Terribilis, quia ipse iudicaturus est mundum. Rex magnus, quoniam Rex regum, et Dominus dominantium  est. Ipse est enim de quo scriptum est in titulo passionis: Rex Iudeorum . uerum est  quoniam ipsorum Rex fuit, sed est et cunctarum gentium, quia et Creator et Administrator est omnium; et ideo ne tantum putaretur fuisse Iudeorum, Regem dicit omnium esse terrarum. Aduertant Iudei potentiam Domini ab angustiis suis longe latiusque diffusam, et colere non desinant eum, cuius ubique esse audiunt principatum.

uers. 3. Subiecit populos nobis, et gentes sub pedibus nostris. Hoc ad uniuersos pertinet Christianos, qui diuinam gratiam habere meruerunt. Populos et gentes, significat eos qui extra Ecclesiam latitare noscuntur. Omnibus enim iustis spiritualiter subiecti sunt, qui eorum merita equiparare non possunt. Sed hoc magis spiritualiter debemus aduertere, ne  qua elatio, quod absit, sanctos uiros contingere uideatur. Pedes significant sanctissimas predicationes, quibus populi merito dicebantur esse subiecti, quorum regulis tenebantur astricti, sicut Isaias propheta dicit: Quam speciosi pedes euangelizantium pacem .

uers. 4. Elegit nobis hereditatem suam speciem Iacob quam dilexit. Elegit nobis, subaudiendum est dare; ut qui uenerat ad Isreliticum populum saluandum, hoc magis gentibus pia largitate concederet. Quam similitudinem necesse est in medium reuocare, ut rei ueritas euidentius possit agnosci. Esau carnalis cibi suauitate [ed., uanitate] pellectus, a fratre suo Iacob lenticulam postulauit : cui ille respondit sic esse faciendum, si ei a germano  suo primogenitorum gloria cederetur. Ille terrenarum rerum auidus inquisitor cessit honorem suum; eoque facto contigit ut Iacob felici commercio carnalia offerret, quatenus spiritualia conquirere potuisset. Ipsa est enim species Iacob, quam Dominus nimis dilexit; ut et fideles famulos suos eadem facere uellet, que ille sequenda mystica significatione premonuit. Sic enim Christiani uere dicimur, si terrena offerentes, celestia conquiramus.

uers. 5. Ascendit Deus in iubilatione: Dominus in uoce tube. ueniunt filii Core ad secundum modum, ubi tempus illud pia laude concelebrant, quando corporalibus oculis ascensio Domini gloriosa ueritate conspecta est. In iubilatione uero propterea dictum est, quoniam stupentes apostoli tale miraculum  ineffabili cordis letitia replebantur; quorum felicibus oculis datum est ad celos euntem uidere Dominum Saluatorem. Iubilationem uero diximus nimiam quidem esse letitiam, sed non que sermonibus explicatur. uocem quoque tube uerba significant angelorum, que magno strepitu percussi eris fragore tonuerunt. Tunc enim de tali uisione apostolis stupentibus dixerunt angeli: uiri Galilei, quid admiramini? Hic iehsu qui assumptus est a uobis sic ueniet, quemadmodum uidistis eum euntem in celum ; ut mundus firmius crederet quod talibus preconibus insonaret.

uers. 6. Psallite Deo nostro, psallite: psallite Regi nostro, psallite. Non uacat quod toties iste sermo repetitur; agnoscitur enim quam utile, quam salutare  sit opus quod tam crebra uoluit iteratione repetere. Que figura dicitur epembasis, quoties ad decorem geminandum uerba repetuntur. Psallere enim est bonis actionibus laudes Deo canere; quod si bene exhibeatur, etiam cum angelis nobis probatur esse commune, qui Dei preconia iugiter spirituali exsultatione concelebrant. Sequitur: Psallite Regi nostro, psallite. Regi nostro, id est Christo Domino dixit, non alieno quem decet ista laudatio; quoniam solus est qui merito laudes accipiat, quando ipse et uniuersa creat, et creata iugiter administrat.

uers. 7. Quoniam Rex omnis terre Deus: psallite sapienter. Hoc propter illos dicitur qui sibi per singula loca diuersa numina faciebant, uenerem in  Papho, Martem in Thracia, Iouem in Creta. Debet enim omnipotens Rex uniuersaliter coli, qui solus creator et liberator esse probatur cunctorum. Adiecit, psallite sapienter; ut non solum cantantes, sed intelligentes psallere 158 debeamus. Nemo enim sapienter quidquam facit, quod non intelligit.

uers. 8. Regnauit Dominus super omnes gentes: Deus sedet super sedem sanctam suam. uenerunt filii Core ad seculi futuri perpetuam felicitatem, ubi iam dicunt Dominum gentibus regnaturum; nam quamuis et nunc omnibus regnet, tunc tamen proprie regnare dicitur, quando in suis fidelibus manifestius habitare monstratur. Super omnes gentes, Ierusalem celestem designat, que ex omnibus nationibus adunatur. Sequitur: Deus sedet super sedem sanctam suam; Dominum  significat Saluatorem, qui sedet ad dexteram Patris, regnans per secula seculorum. Et intuere quod ipsam sedem sanctam dicit, ne intelligeres aliqua insensata aut ratione carentia, sed uirtutes et thronos quibus ille gloriosus Regnator insidet. Potest hoc et de sanctis intelligi; nam si quis habeat beneficium bone conuersationis, et ipse fit sine dubio sella regalis. Quod si altius intendas totum contra perfidos dicitur; ut audita potestate succumbant, qui humanitatem eius putant esse temnendam.

uers. 9. Principes populorum conuenerunt cum Deo Abraham. Principes populorum, id est primarii gentium diuersarum, de quibus principium psalmi canit: Omnes gentes, plaudite manibus. Conuenerunt, ac  si diceret crediderunt. Conuenire enim est ad unum multos uenire. Cum Deo Abraham, hoc est in Christum qui Deus est Abrahe. Expulsis enim infidelibus Iudeis qui carne tantum, non operibus erant filii Abrahe, plenitudinem gentium intromisit ad illam promissionis beatitudinem possidendam, quam promiserat Abrahe et semini eius. Filii enim ipsius per sanctam fidem facti sunt, qui carnis semine non fuerunt.

uers. 10. Quoniam dii fortes terre nimium [mss. A., B., F., uehementer] eleuati sunt. Sensus iste pendet de superiore uersiculo. Ideo enim principes populorum conuenerunt cum Deo Abraham, quia fortes terre, qui erant populus Dei, nimium eleuati sunt; id est Iudei, quibus data fuerat uirtus in gentibus, erecti  contra Deum scelerata mente tumuerunt, et facti sunt per superbiam extremi, qui per humilitatem potuerunt esse precipui.



Conclusio psalmi.

Intueamur textum psalmi istius uerbis non uirtutibus breuem. Nam et numerus ipse grandia nobis sacramenta declarat; quadragesimo quippe sexto anno in mystica interpretatione templum Domini Ierosolymis legimus fuisse perfectum. Anni autem isti a ueteribus pro diebus sunt positi, qui sexies perfecto numero multiplicati efficiunt dies ducentos septuaginta sex, quantum in utero uirginali Dominus noster ad similitudinem humani generis habitasse  monstratur; id est a die octaua calendarum Aprilium, usque in diem octauum calendarum Ianuariarum. Merito ergo totus hic psalmus specialiter de Domino dictus intelligitur, quando et eius numerus predicto modo ad sacramentum ipsius conceptionis et natiuitatis competenter aptatur.



EXPOSITIO IN PSALMUM XLuII.



Psalmus cantici filiis Core secunda sabbati.

Expositionem psalmi cantici in prefatione posuimus. Item de filiis Core frequenter dictum est. Nunc uideamus quid significet secunda sabbati. Sabbatum synagogam, id est collectionem debemus accipere Iudeorum, que sabbatum obseruare uidebatur. Secunda uero eius Ecclesia catholica est; ideoque  uerba psalmi huius sacerdotibus tribuuntur ad Christianos populos edocendos, quos et filios crucis haberi posse non dubium est, et secundos esse tempore post synagogam manifesta ratione cognoscimus.



Diuisio psalmi.

Cum docendus esset populus deuotus de fide et gradibus Ecclesie custodiendis, merito uerba huius psalmi piis sacerdotibus dantur, qui in prima positione laudes Domino dicunt, quod Ecclesiam suam dilatauerit, et quod uniuersis regibus terrarum potentiam sue maiestatis ostenderit. Secunda positione gratias agunt de aduentu Domini Saluatoris, commonentes antistites futuros, ut gradus in Ecclesia distribuant, per quos Dominus Deus et Saluator possit agnosci, qui famulos suos eterna protectione  custodit.



Expositio psalmi.

uers. 1. Magnus Dominus et laudabilis nimis: in ciuitate Dei nostri, in monte sancto eius. Considerandum est quemadmodum hec uerba per gradus certos admirande dispositionis ascendant. Quod schema dicitur emphasis. Primo posuit, Magnus Dominus; additum est, laudabilis. Sed ne hoc quoque putares mediocriter esse faciendum, ponitur, nimis; quod non habet terminum neque finem, sed assiduitate sui semper augetur. Magnus ergo, quia potenter omnia fecit. Laudabilis, quia pulchra et mira fecit. Nec tamen sufficit Dominum Patrem nimis dixisse laudandum, nisi et ubi predicaretur edicerent; scilicet in ciuitate Dei nostri, id est in Ecclesia catholica. Est  enim et ciuitas non Dei nostri, ut Babylonia illa diaboli, ubi non Deus colitur, sed magis exsecrabili dementia blasphematur. Quapropter necessarie consecutum est ubi Dominus laudaretur; ne eum inter hereticas superstitiones, aut in synagoga ueteri putaret aliquis esse predicandum. Sed ne uel illud dubitares, ubi esset predicta Ecclesia constituta, intulit, in monte sancto eius. Mons autem sanctus Christus est Dominus, fundamentum et culmen Ecclesie sue. Iste mons sanctus est, de quo Daniel propheta dicit: Creuit lapis et factus est mons, ita ut impleret uniuersam faciem terre . Consideremus quod hic magnum quidem Dominum Patrem dicat: sed magnus quoque Filius non tacetur; sicut de ipso  ad Titum scribens dicit Apostolus: 159 Exspectantes beatam spem, et aduentum glorie magni Dei, et Saluatoris nostri Iesu Christi. Magnus etiam legitur Spiritus sanctus, sicut scriptum est in Regnorum libro. Ait Dominus ad Eliam: Ecce Dominus transiet, et spiritus magnus et fortis . Erubescat Arianorum insana persuasio. Quis est, rogo, minor, cum Pater, et Filius, et Spiritus sanctus magnus legatur?

uers. 2. Dilatans exsultationes uniuerse terre mons Sion, latera aquilonis ciuitas Regis magni. Ne predictum montem localem suscipere debuisses, dicit eum omni terre gaudia condonare. Quis est enim iste, nisi Dominus Christus, qui per uniuersalem mundi Ecclesiam ualuit profutura gaudia dilatare? Terram  hic in bono accipe; significat enim iustos, qui copiosa et eterna premia consequuntur. Mons uero Sion  designat Ecclesiam, que interpretatione ipsius nominis, sancte speculationis uirtute completa est. Latera autem aquilonis significant populos infideles, in quibus diaboli regnabat iniquitas; ipse enim dixit: Ponam sedem meam ad aquilonem, et ero similis Altissimo . Sed quia peccatores, qui a diabolo tenebantur obnoxii, Deo miserante, conuersi sunt; modo mons Sion, et latera aquilonis, id est natio Iudeorum et populi gentium, facta est ciuitas Regis magni, hoc est Ecclesia catholica, quam de uniuerso mundo constat esse collectam. Ipsa est secunda sabbati quam titulus dixit. Dicuntur quidem et terrarum principes,  reges: Magnus autem Rex ueraciter dici non potest, nisi solus Deus. Quod autem dixit, Mons Sion, et addidit, latera aquilonis ciuitas Regis magni, figura est exergasia: id est quoties aliquid breuiter proponitur, et subtiliter ac latius explicatur.

uers. 3. Deus in gradibus eius dignoscetur, dum suscipiet eam. Futurum tempus magne illius iudicationis ostenditur, quando Dominus Ecclesiam suam suscipiens, in gradibus, id est in membris suis sanctissimis atque probatissimis ipse cognoscetur. Tunc enim Deus dignoscetur, id est, potentia ipsius uirtusque declarabitur, quando Ecclesia illi beatos uiros offerre, ipso largiente, monstrabitur: dum secundum gradus meritorum sancta plebs ad dexteram collocatur, sicut dicit Apostolus: Stella ab stella  differt in claritate, sic erit et resurrectio mortuorum . Tunc enim in eternam beatitudinem suscipitur, quando illi perpetua gaudia conceduntur. Ibi Deus dignoscitur, id est, potentia ipsius uirtusque declaratur, cum Ecclesie sue talia premia sub distinctionibus donat, que nunquam finienda depereant. Hic enim creditur, quod ibi manifesta uisione prestatur.

uers. 4. Quoniam ecce reges terre congregati sunt, et conuenerunt in unum. Hec sunt latera aquilonis, que superius dixit; quia licet contra Deum conspirata mente uenerint, multi tamen eorum credidisse noscuntur. Reges terre, hoc loco significantur principes Iudeorum, quos Herodes in unum congregans,  ab eis perquisiuit ubi Christus Dominus nasceretur. Sed illi conuenienter ac consentienter dixerunt secundum Scripturas sanctas, in Bethleem eum esse modis omnibus nasciturum . Congregati sunt ergo, ut dicerent quid legerunt. Conuenerunt in unum, quia omnes unam protulere sententiam.

uers. 5. Ipsi uidentes tunc admirati sunt, conturbati sunt, et commoti sunt. Ipsi, Iudei scilicet qui Herodi dixerunt in Bethleem Dominum nasciturum. uiderant enim que prophetata [ed., in propheta] legerant; et necesse erat ut admiratio de tanta gloria nasceretur. Sed ista admiratio non leuis, non otiosa fuit. Conturbati sunt, quia se nouerant peccatores. Commoti, quia de tanta maiestate cognoscere meruerunt. Illos enim commotos dicimus, quos et credidisse  testamur.

uers. 6. Tremor apprehendit eos ibi: dolores sicut parturientis. Pulcherrime consequens rerum ordo seruatus est. Primo eos dicunt uidisse, postea admiratos, deinde conturbatos, et ad postremum tremore concussos. Ipse enim uehemens pauor est, qui perducit homines ad tremorem; quia necesse est animum grauiter fluctuare, cuius corpus a tremore contigerit apprehendi. Nec solum istud in tam magna causa suffecit; sed statim secuta penitentia est, ubi dolores cruciant tanquam matres parturientes. Grauis enim dolor est, qui mulieribus pro pena peccati constat indictus. Sed quia parturientes audiuimus, fructum inde putemus confessione humili nasciturum.

uers. 7. In spiritu uehementi conteres naues Tharsis.  Actus ipse dominice natiuitatis exponitur. Nam ut quidam dicere uoluerunt, spiritus uehemens  erat, quando Herodes de suo regno sollicitus, magos miserat ut Regem natum uiderent, sibique cognitum nuntiarent. Sed illis non ad se redeuntibus necesse habuit uehementi spiritu commoueri, et conterere naues Tharso Cilicie, que predictos magos occulte in suam prouinciam transposuisse credebantur. Quod fieri solet a regibus calumniantibus; ut quando sua desideria implere nequeunt, per damna humilium tormentaque discurrant. Inspice quantum creuerit ista narratio, quo principio inchoata, ad quam peruenerit summitatem.

uers. 8. Sicut audiuimus, ita et uidimus in ciuitate Domini uirtutum, in ciuitate Dei nostri. Decursis omnibus  que facta sunt in natiuitate Domini Saluatoris, sequitur digna conclusio, ita fuisse uisum sicut fuerat ante prophetatum. Ita uero quod dictum est, rerum fidem diligenter expressit; quia totum sic constabat factum, quemadmodum fuerat et promissum. Additum est, in ciuitate Domini uirtutum, ubi et uerum auditur, et promissum omne conspicitur. Repetitur in ciuitate Dei nostri, ut catholicam solam intelligeres, ne sibi hoc nomen et hereticorum conuenticula uindicarent.

uers. 9. Deus fundauit eam in eternum. Ne istam ciuitatem Dei temporalem debuisses accipere, in eternum Ecclesiam dicit esse firmatam, que sola ueraciter ciuitas Domini nuncupatur. Gaudeant Christiani,  et tota mentis exsultatione letentur, quando audiunt a Domino esse fundatam, in qua se firmiter consistere posse non dubitant. Nam, licet seculi istius procella quatiantur, iure non metuitur quod transitorium comprobatur, sicut Apostolus dicit: Non sunt condigne passiones huius temporis ad futuram gloriam, que reuelabitur in nobis .

uers. 10. Suscepimus, Deus, misericordiam tuam in medio templi tui. uenerunt pii sacerdotes ad secundam partem, ubi magna letitia cordis exsultant. Suscepimus non debet generaliter accipi, quia non omnes crediderunt; sed ad catholicos 160 tantum pertinet, qui eius precepta secuti sunt. Misericordiam dicunt Dominum Christum, qui exorbitanti mundo misertus est; et ad hoc tantum se uoluit uideri,  ut omnis credens potuisset absolui. Aptum nomen, certa promissio; ut ille misericordia uocaretur, qui et Saluator uere dicitur et Redemptor. In medio templi tui, synagogam uolunt intelligi, ad quam uenerat liberandam; sed, eo populo non credente, uocate gentes misericordie munera perceperunt. In medio templi dictum est, ut non credentium improbitas grauius arguatur, qui contempserunt sequi, quem in medio eorum constat esse conspectum.

uers. 11. Secundum nomen tuum, Deus, ita et laus tua in fines terre: iustitia plena est dextera tua. Nomen Dei in toto orbe terrarum sine dubio creditur adorandum. Possunt enim aliqui nescire quemadmodum sit colendus, nullus tamen est qui isti nomini non se putet esse subiectum. Hoc ergo dicunt: Sicut  in toto orbe terrarum reuerentia tui nominis dilatatur: ita et in Ecclesia, que per totum mundum distenditur, deuotio tibi laudis offertur. Sequitur, iustitia plena est dextera tua Locum significat ubi isti sunt collocandi; ad dexteram quippe ipsius ueniunt, quicunque eterna premia consequuntur. Plena est ergo dextera eius iustitia, quia in illam partem recipiuntur, qui ipsius munere iusti esse meruerint.

uers. 12. Letetur mons Sion, et exsultent filie Iude, propter iudicia tua, Domine. Per montem Sion Ecclesia catholica significatur, que interpretatione ipsius nominis in speculatione populi noscitur constituta. Hec optatur letari, quia ex munere ipsius eterna gaudia possidebit. Filie Iude, omnes sanctas feminas declarat. Per Iudam enim iustarum feminarum  genus ostenditur, propter Dominum Christum, qui ex ipsi tribu carnis propagatione descendit. Et has petunt exsultare; ut in utroque sexu Ecclesiam Domini gauisuram esse monstrarent. Addunt, propter iudicia tua, Domine; ipsa est enim magna causa letitie, ut propter iudicia Domini exsultent, ubi se ad beatitudinem eternam cognoscunt esse uenturas.

uers. 13. Circumdate Sion, et complectimini eam: narrate in turribus eius. Postquam utrumque sexum pii sacerdotes commonuerunt, ueniunt ad ecclesiasticos ordines, qui domum Dei affectuosa deuotione circumdant. Circumdate, ad honores pertinet exhibendos: complectimini, ad caritatem que nomen  Domini sinibus cordis amplectitur. Additum est, narrate in turribus eius; ut a religioso sermone cessare non debeant, qui sanctis ordinibus obsecundant. Et quoniam Ecclesia ciuitas Dei est, turres ibidem competenter aptate sunt; id est altitudines et munitiones contra hostes hereticos. Sed quia incredulis narrare suadebant, qui foris ab Ecclesia morabantur, non de domibus, non de porticibus, sed de altis turribus dicunt esse predicandum, unde populus audire possit extraneus.

uers. 14. Ponite corda uestra in uirtute eius, et distribuite gradus eius: ut enarretis in progenie altera. Ne anime fidelium audiendo letitiam et exsultationem aliqua remissione lentescerent, in Ecclesie uirtute corda, dicunt esse reponenda; id est in caritate,  qua uirtute nichil potest esse prestantius; sicut Apostolus docet: Manent autem fides, spes, caritas, tria hec; maior autem horum caritas  Distribuit autem gradus Ecclesie, qui officia eius distincta ordinatione disponit. Sunt enim in illa lectores, sunt subdiaconi, sunt diaconi, sunt presbyteri, sunt episcopi; et quamuis una sit Ecclesia, officia tamen continet honorum uarietate distincta. Hec ergo pii sacerdotes commonent debere distribui, ut per eos in generatione altera magnalia Domini debeant predicari. Alteram enim progeniem significat populum Christianum, qui ab Hebreo, quem primum Dominus elegit, secundus esse dignoscitur.

uers. 15. Quoniam hic est Deus, Deus noster in eternum, et in seculum seculi: ipse reget nos in secula.  Hoc est quod per ordines ecclesiasticos, sicut hodie fit, narrare uoluerunt populo fideli. Sententia quidem breuis, sed que uniuersa concludit: Hic est Deus Deus noster, Christum significat: ostendens eum digito tanquam presentem. Que figura dicitur idea, Latine species: quando aliquid futurum uelut oculis offerentes, motum animi concitamus. Hic enim, pronomen articulare est, quod tunc ponitur, quando tensa manu aliquis indicatur. Ipse enim hic monstratus est, qui et carnalibus oculis uoluit apparere: de quo similiter Baruch propheta dicit; Hic est Deus noster, et non estimabitur alius absque illo . Sequitur, in eternum, et in seculum seculi. Contra illos hoc dicendum est qui sibi temporales homines deos esse inaniter somniabant,  Martem, Mercurium, Saturnum, ceteraque portenta potius dicenda quam numina. Ergo Deum immortalem, sempiternum, sine fine potentissimum Christum Dominum asserunt predicandum, qui in se credentes iugiter protegit ac defendit. Infertur, et ipse reget nos in secula. Reget utique nos, quia ipse Rex noster proprie ac ueraciter dicitur Christus. In secula, significat sine fine, quoniam quos ille regendos susceperit  sub gloriosa perpetuitate custodit.



Conclusio psalmi.

Paterna nobis et sacerdotalia dicta sonuerunt, ut ab omni parte pulsati, ad rectam semitam mereamur adduci. Quanta tibi, Rex bone, cura est hominum,  quibus tam multiplicem medicinam dignaris ingerere iussionum? Non uis semel dicere, quod humanitatem non pateris ignorare. Undique admones, undique doces, et fidem nostram per introductas personas clamare facis, ut locus ignorantie funditus uideatur abscidi. Merito sanctus tuus Iob dicit: Quid faciam tibi, o custos hominum ? Tu admones quod querere debeamus; tu prestas quod nos mereri posse nescimus.



EXPOSITIO IN PSALMUM XLuIII.



In finem filiis Core psalmus.

Tituli huius uerba  cuncta trahunt ad Dominum Saluatorem. Ipse enim et per finem significatur, et per filios crucis intelligitur, et  per psalmum sine dubio 161 denuntiatur; ut merito ipsius uocem uenturam esse sentiamus, cuius tot indiciis lampabilis sermo promittitur.



Diuisio psalmi.

Per totum psalmum sunt uerba omnipotentis Filii. In prima sectione dicit qualia locuturus, uel que prestaturus sit fidelibus tempore incarnationis sue. Secunda memorat stultis et insipientibus quanta uentura sint. Tertia dicit que iustos impiosque secutura sunt. Quarta commonet fideles ne timeant diuites terrarum, quia omnem potentiam suam cum luce derelinquunt.



Expositio psalmi.

uers. 1. Audite hec, omnes gentes; auribus percipite;  omnes qui habitatis orbem. Admonetur uniuersitas ut indiscrete ueniat ad audiendum, quia Deus sine ullius acceptione persone bonus est, nec uult paucis prodesse, et alios, qui tamen eum puro corde requirunt, sub dissimulatione negligere. Deinde, quia tale sacramentum incarnationis dominice non debuit nisi totus mundus audire, uniuersale quippe beneficium generalem nichilominus poscebat auditum. Sequitur, auribus percipite, omnes qui habitatis orbem. Hic iam studiosius commonentur ut dicta deuotissime capiant, et in memorie sue sinibus reponant. Gentes enim accipiamus paganos; habitatores autem orbis, Christianos et iustos, qui norunt orbem terrarum sic esse habitandum, ut in eius sceleratis non implicentur erroribus. Et considera doctorem bonum, quomodo  ad audiendum omnium studia concitauit; ut ipse reddatur reus, qui sibi noluerit esse proficuus. Hoc rhetores ad suum studium transferentes, attentos iudices reddunt, quando se dicturos aut noua aut ingentia pollicentur.

uers. 2. Quique terrigene, et filii hominum; simul in unum diues et pauper. Adhuc in ipso studio Dominus perseuerat; ut conuentus audiendi omnium fieret, ne quis eum mediocre aliquid crederet esse locuturum. Terrigenas peccatores oportet intelligi qui uitia terrena sectantur; et isti in partem Ade primi hominis merito reputantur, quia ille non filius hominis, sed ipse primus homo fuisse declaratur. Huic contrarium est quod dixit, filii hominum; iustos enim  tali dicto debuimus aduertere, qui in sortem Christi ueniunt: quoniam et ipse Christus Filius hominis esse predicatur. Et memento quia contra Adam ipse semper opponitur; merito, quando quod per illum periit, isto ueniente, saluatum est. Sequitur, simul in unum diues et pauper. Ecce ista sententia, que superius promittebatur, eluxit. De Christo enim Domino dicitur, simul in unum diues et pauper: diues, quia Deus; pauper, quia homo; sicut dicit Apostolus: Mementote gratie Domini nostri Iesu Christi, qui propter uos pauper factus est, cum esset diues; ut illius paupertate uos diuites essetis . Merito ergo tam magna promissa sunt, cum tam precipua et salutaria dicta sequerentur. Superiorum dictorum breuis explanatio est; diues pertinet ad terrigenam.  quia numerosis peccatis probatur opulentus; pauper respicit ad filios hominum, quia in uita [ed., ambitu] huius seculi pauperes sunt, ut futuras diuitias plenissime consequantur; sicut in Euangelio dicit: Beati pauperes spiritu, quoniam ipsorum est regnum celorum .

uers. 3. Os meum loquetur sapientiam, et meditatio cordis mei prudentiam. Excolit quod superius cepit, non humanam, sed diuinam se sapientiam atque prudentiam esse locuturum; id est Dominum Christum, de quo dicit Apostolus: Nos autem predicamus Christum Dei uirtutem et Dei sapientiam . Salomon quoque testatur  scire sapientiam et disciplinam, et intelligere uerba prudentie. Sapientia pertinet ad mysteria diuina declaranda; prudentia  uero ad mores probabiles instruendos; sic omnis sermo diuinus duabus his uirtutibus plenissimus indicatur. Hinc enim que narraturus est inchoauit, que sint uerba sua mirabili prius complexione describens, ut omnes desideranter quererent quod promissum sub tali predicatione sentirent.

uers. 4. Inclinabo in similitudinem aurem meam, aperiam in psalterio propositionem meam. Postquam uirtutem eloquentie sue uerus predicator duobus dixit insignibus contineri, nunc quemadmodum precepta sua possint ab humano genere suscipi, aurem inclinaturum se esse promisit, ut cognosceret, si predicationem eius populus deuotus impleret. Sed intende pium magistrum similitudinem posuisse. Similitudo enim rei uere imitatio est, ut quod nobis ad  exemplum datum est, deuota emulatione  faciamus. Sed ut omnes ad precepta sua salutariter implenda institutor serenissimus inuitaret, aperire se dixit in psalterio propositionem suam, id est declaraturum se precepta Diuinitatis sui proprii corporis sanctitate, ut non tam uerbo quam docere probaretur exemplo. Psalterium quippe  corporis Domini decora similitudo est; nam sicut psalterium de summo sonat, ita et incarnatio Domini celestia mandata concelebrat.

uers. 5. Utquid timebo in die mala? iniquitas calcanei mei circumdabit me. uersus iste sub interrogatione et responsione propria legendus est; quia totum sine timore suo fieri dicit, quod uenturum esset prenuntiat.  Que figura dicitur peusis et apocrisis, quando interrogatione premissa, responsio apta subsequitur. Dicit enim, Utquid timebo? Id est, quare formidolosa cogitatione confundar? In die mala, in die scilicet passionis, que mala Iudeis, bona fidelibus fuit. Ille enim timere debet uite finem, qui peccatorum recordatione mordetur. Christus autem mortem timere non poterat, qui peccata omnimodis non habebat. Dicit enim: Quare timeam in die mala? Nunquid iniquitas calcanei mei circumdabit me? Quemadmodum solet contingere peccatori, ut extrema eius scelerato fine claudantur. Alii uero propter excellentiam sancte incarnationis hoc magis a parte membrorum accipiendum esse dixerunt.

uers. 6. Qui confidunt in uirtute sua: quique in  abundantia diuitiarum suarum gloriantur. Hec pendent de superiore uersiculo, quibus iungendum est, tales circumdantur in iniquitate calcanei. Nam presumunt in uirtute sua, qui uidentur aliqua possibilitate confidere, ut uiribus corporeis ualentes, animi robore et lingue 162 disertitudine preminentes. Sed postquam dixit intrinsecus attributa, nunc uenit ad diuitias que extrinsecus ueniunt, per quas maxime inflatur humanitas. Raro enim diues sortem sibi cum pauperibus intelligit esse communem. Et necesse est ut tales timeant finem, qui et deserere mundana nolunt, et peccatorum suorum penas conscientia teste formidant.

uers. 7. Frater non redimit! redimet homo: non dabit Deo placationem suam. Postquam de peccatoribus  dixit, quorum iniquitas calcaneum circumdat, uenit ad genus curationis eximium. Et hoc quoque sub admiratione legendum est: Frater non redimit! id est Dominus Christus, qui dixit in Euangelio: Ite nuntiate fratribus meis ; et in psalmo: Narrabo nomen tuum fratribus meis . Ipse si non redimat qui fudit sanguinem pretiosum; redempturus est homo, id est Adam, qui humanum genus transgressionis uitio sauciauit? Non dabit, negantis est; quia nulla oblatio, nulla placatio potest compensare, quod nos Diuinitas est dignata redimere.

uers. 8. Nec pretium redemptionis anime sue; et laborabit in eternum. Pars ista prima uersus huius ad sententiam respicit superiorem: quia homo liberatus  non dabit Deo placationem suam, nec pretium redemptionis anime sue. Pretium est enim alicuius rei compensatio. Homo autem quid dabit in pretium, qui totum quod offerre possit accepit? Sequitur, et laborabit in eternum: de fidelibus dixit, qui, quamuis pretium redemptionis anime sue dare non possint, laborant tamen in eternum, dum hoc agunt quod eis ad premia uite eterne proficiat.

uers. 9. Et uiuet in finem, quoniam non uidebit interitum. De illis adhuc dicit, qui laborant in eternum; isti enim in fine uiuentes, id est in Domino Saluatore, interitum non uidebunt: quia licet corpore moriantur, eterne uite munere sunt ditati. Alii uersus istos ita peccatoribus estimant applicandos, dicentes, laborant  in eternum, qui perpetua ultione damnandi sunt; uiuent in hoc mundo in fine, qui desperata libertate luxuriant. Quapropter in uoluntate erit legentium eligere quid sequantur. Nos tamen de fidelibus hactenus dictum esse perspeximus; nunc audiamus perfidi quanta passuri sint.

uers. 10. Cum uiderit sapientes morientes: simul insipiens et stultus peribunt, et relinquent alienis diuitias suas. uenit ad secundum docendi modum, ubi peccatores cum sapientibus huius mundi dicit esse perituros, et diuitias suas, quas magnopere diligebant, non suis, sed, quod grauius ureret, extraneis successoribus definit esse relinquendas; ut propter quas omnia peccata commiserant, non possessione ipsarum, nec proprio successore letarentur; sicut  Salomon dicit: In quod peccauerunt, nec letari [ed., latere] potuerunt . Cum uiderit peccator utique sapientes seculi istius ab interitu non liberari, ut fuit Solon Atheniensis, Philo Lacedemonius, Aristippus, et ceteri qui mundane sapientie celeberrima laude uiguerunt; sed uidet eos communiter mori, quos diuine Sapientie participes estimabat. Sequitur, simul insipiens et stultus peribunt. Necesse est enim ut insipiens et stultus desperatione pereant, cum suos sapientes cognouerint interire. uerum ut hec magis spiritualiter accipere debeamus; insipientes sunt qui predicationibus prophetarum acquiescere noluerunt; stulti autem iure dicendi sunt qui nec ipsum Christum Dominum uenientem recipere maluerunt. Hi ergo simul peribunt, quoniam in futura  iudicatione damnandi sunt. Reliquerunt autem Iudei alienis diuitias suas, quoniam spernentibus eis Dominum Saluatorem, ad gentes extraneas salutis eorum premia transierunt.

uers. 11. Et sepulcra eorum domus eorum in eternum; tabernacula eorum in generatione et progenie, inuocabunt nomina eorum in terris ipsorum. Morientium diuitum pompa describitur, qui sibi edificant sepulcra magnis tractatibus exquisita. uidemus enim quedam mausolea pulcherrimis renitere marmoribus, ut domus estimentur eterne magnis molibus fabricate. Post hec uenit ad eorum tabernacula, que copiosa largitate fulcita sunt, ut in longas generationes et progenies constanti pulchritudine perducantur. Subiunxit etiam ritum quem gentilitas in parentalibus  agere consueuit, quando fatua superstitione in terris eorum, id est in sepulcris inuocant nomina mortuorum; et credunt hoc illis prodesse, quod eorum uidentur exhibere memorie.

uers. 12. Et homo cum in honore esset non intellexit: comparatus est iumentis insipientibus, et similis factus est illis. De ipsis adhuc loquitur qui mundi istius honore floruerunt. Nam quamuis peccator in honore sit dum uiuit, quia Dei portat imaginem, recte dicitur dignitatem suam non intelligere, dum talia facit, que ab ipso Creatore uidentur omnimodis discrepare. Sequitur, comparatus est iumentis insipientibus, et similis factus est illis. Similitudo datur digna uecordibus; ut qui se imaginem Dei gestare non intelligunt,  congrue iumentis insipientibus comparentur. Nam cum rationem perceptam iussionibus Domini mandatisque non exhibent, merito eam tanquam indigni tanto munere perdiderunt. Nam tolle homini Dei considerationem, et omnino pecus insipiens est, presumptio uana, et caduca superbia. Sed quamuis de mortalibus dicatur: Et homo cum in honore esset non intellexit, possunt hic et preuaricatores angeli accipi qui de celo proiecti sunt, quia nec ipsi intellexerunt honorem suum, dum auctori superbiisse monstrantur. Homo enim et pro diabolo ponitur, sicut in Euangelio Dominus testatur : Inimicus autem homo qui superseminauit zizania est diabolus. Hec decima species est definitionis, quam Greci , Latini ueluti appellant: quando talis  est alicuius rei complexio, ut non tantum uni rei de qua dicitur, sed et aliis applicari posse uideatur; sicut et in trigesimo quinto psalmo iam lectum est: Homines et iumenta saluos facies, Domine ; non enim Dominus hec sola, sed et reliqua saluare consueuit.

uers. 13. Hec uia illorum scandalum ipsis; et postea in ore suo benedicent. Hic iam enumerationes decurse, uelut dispersa grana in unum cumulum colliguntur. Nam post illa que dicta sunt, sententialiter enuntiatur, Hec uia eorum. uiam, uitam debemus accipere, in qua in hoc seculo actuum nostrorum uestigiis ambulamus. Sed hec uia quid malis faciat, non tacetur: scandalum utique auctoribus suis, id est stimulum atque dolorem. Non enim ad securitatem  suam 163 quidquam peccator efficit, cui de sua prouenit actione torqueri. Sequitur, et postea in ore suo benedicent. Hic describitur consuetudo peccantium, qui, postquam uotum nequissime dispositionis impleuerint, mox Diuinitati gratias agunt, quoniam ad suum uelle perducti sunt: nescientes, miserrimi hominum, quia illo auctore tantum ad sancta desideria peruenitur. Sed isti in ore, non in corde benedicent, unde procedit plerumque simulata sententia; sicut Isaias dicit: Populus hic labiis me honorat, cor autem eorum longe est a me .

uers. 14. Sicut oues in inferno positi sunt, et mors depascet eos; et obtinebunt eos iusti in matutino. uenit ad tertiam sectionem, ubi iustis et impiis pro suis meritis dicit esse reddendum. Peccatores enim in  inferno positos mors eterna depascit. Nam sicut oues lane sue amissione iugiter perseuerant, sic in illos semper sine imminutione substantie inuenit, quod pena discruciet. Depascet enim a iumentis tractum est, que herbas non radicitus euellunt, sed abscindunt ipsas potius summitates. Sequitur, et obtinebunt eos iusti in matutino. Obtinebunt, dixit superabunt, quod utique in illa resurrectione felicium est, ut malis premineant. Hic enim iustos obtinent peccatores: in illo uero iudicio iusti infideles modis omnibus obtinebunt. In matutino, ac si diceret, in albescente die cum gloria resurrectionis illuxerit, quando iam beatitudinis claritas aperitur, et inchoat esse dies qui nulla nocte finitur.

 uers. 15. Et auxilium eorum ueterascet in inferno, et a gloria sua expulsi sunt. Adhuc peccatorum infelicitatem miseriasque describit, quorum auxilia tanquam panni putrefacti ueterascunt. Quid enim diuitie prestabunt mortuis? Quid presumptio humana defunctis, qui cuncta amittunt quibus hic delectati sunt; et in eternas penas perueniunt, quas se pati nullatenus crediderunt? Sequitur, et a gloria sua expulsi sunt; de mundo scilicet in quo gloriabantur, uel de illis rebus in quibus decepti infelici sorte presumebant; sicut in Euangelio diuiti dictum est: Stulte, hac nocte auferetur a te anima tua; que autem preparasti, cuius erunt ?

uers. 16. uerumtamen Deus liberabit animam meam de manu inferi, cum acceperit me. Post errores expositos  peccatorum, merito sententia Saluatoris infertur; ut sicut humana fragilitas terrore prostrata est, ita spe futuri premii subleuata consurgat. Nam siue hoc Dominus Christus de se dicat, siue a parte membrorum suorum, ut assolet, loquatur, accommodum est. Ipse enim descendens animam suam ab inferno liberauit; sed simul et illorum qui aduentum eius constanti animo crediderunt. De manu autem inferi, dicit de potestate diaboli, qui ante aduentum eius animas tenebat obnoxias.

uers. 17. Ne timueris cum diues factus fuerit homo, et cum multiplicata fuerit gloria domus eius. Quarta pars psalmi ex ore ueritatis egreditur, ut nobis saluberrima medicina prestetur. Nam totius mundi hec una querela est: Quare in hoc seculo floreant homines  quos a cultura Domini cognoscimus alienos. Sed peccatoribus ista promissa sunt; ideoque pius doctor ueros alloquitur Christianos, ne terrarum diuites pertimescant, quoniam bene generaliter pecuniosus pauescitur, cum ei famulari hominum cupiditas estimatur. Diues enim dictus est a diuo, qui quasi Deus nichil creditur indigere. Hominem hic impium debemus accipere, qui se subiectis formidabilem facit, dum equitatis iura contemnit. Sequitur, et cum multiplicata fuerit gloria domus eius. Iunge ne timueris. Que figura dicitur , id est, A communi, quando superiora ad inferiora respondent. Et respice qua gratia cuncta proficiant. Minus enim fuerat diuitem fieri, quia hoc frequenter inuenis in negotiatoribus et in hominibus abiectis. Addidit, et cum multiplicata  fuerit gloria domus eius; id est, cum honoribus, cum possessionibus, cum tota hominum fuerit laude celebrata, ut nichil sibi nisi solum deesse putet imperium. Et uide quia domus eius dixit, ut non solum ipse, uerum etiam omnes qui ad ipsum pertinent, magna pompa florere uideantur. Sed quare isti non debeant timeri, pulchre subsequitur.

uers. 18. Quoniam cum morietur, non accipiet [ed., perient] hec omnia, neque simul descendet cum eo gloria domus eius. Ecce ratio redditur quare timeri non debeat mundi gloriosus. Cur enim timeamus diuitem, qui moritur pauper? Scandalum nostrum non est illi perpetuum, nec aliud secum ualet portare, nisi unde possit ardere. Quam deformem in illa patria respicies,  quem hic mundissimum pretiosa ueste miraris. Et bene dixit descendere mortuos peccatores quasi in abyssos altas, quasi in profundissimam foueam; sed sine gloria seculari, sine turba satellitum, sine presumptione gazarum. Domus illa quam mirabaris, remanet tota; sed onera, que non uidebas, transmittit ingentia.

uers. 19. Quia anima eius in uita ipsius benedicetur: confitebitur tibi, cum benefeceris ei. Hic benedicetur, non ad sanctificationem pertinet impetrandam, sed ad luxuriantium fauorabiles uoces. Benedicetur enim dictum est, propter linguam satellitum, qui inter garrulitates et epulas pastoribus suis bene optare consueuerunt, quorum anima non de bono actu, sed ex deliciarum preparatione laudatur. Sequitur, confitebitur  tibi, cum benefeceris ei. Mali tunc Deum benedicunt, quando temporalia bona percipiunt: bonus autem laudat Dominum et cum malorum fasce deprimitur; sicut fecit Iob, et ceteri sancti eius. Dicitur ergo Patri: Iste peccator confitebitur tibi: sed quando illi benefeceris; quid si aliquid contrarium patiatur, blasphemare non desinit. Et ideo consuetudo ista uitanda est, que in sceleratis sepius inuenitur. Nos autem pio corde omni tempore collaudemus Dominum, qui salutem nostram et in aduersis, et in prosperis semper operatur.

uers. 20. Introibit usque in progeniem patrum suorum: usque in eternum non uidebit lumen. Qui patres pessimos imitantur, eorum societate damnandi sunt; et ideo peccatores dicit usque ad patrum suorum progenies  introisse. Patres enim ipsorum appellauit non tantum ex semine carnis, quantum quos morum imitatione secuti sunt; sicut in Euangelio dicit incredulis: uos a patre diabolo estis . Addidit, usque in eternum non uidebit lumen: quia sicut peccata tenebrosa sunt, ita peccatoribus sapientie lumen auferunt. Et ideo dixit, in eternum non uidebit lumen, quoniam 164 nec in isto mundo illuminatus fuit, cuius cor noxium caligo erroris obsedit. Simili modo nec in eternum uidebit lumen, quod hic uitio sue prauitatis habere non meruit. Lumen enim uerum, quod illuminat omnem hominem uenientem in hunc mundum , Christus est Dominus, quem solummodo in Deitate sua uidere sanctorum est.

uers. 21. Et homo cum in honore esset, non intellexit;  comparatus est iumentis insipientibus, et similis factus est illis. Postquam omnia que fuerant dicenda premonuit, pulcherrimum psalmum repetita uersus parilitate conclusit; ut se peccator a malo proposito remoueret, cum notatam deformitatem suam iterata increpatione cognosceret.



Conclusio psalmi.

Legendus sepius psalmus, et in thesaurario memorie reponendus, quando ipse in principiis admonet, ut cordis auribus audiatur. Ipse enim testatus est eius meritum, qui eum monuit studiose ab uniuersis mundi partibus audiendum. Totum habet quidquid ad inspectiuam, quidquid ad moralem pertinet disciplinam;  sicut uersus ille pollicitus est: Os meum loquetur sapientiam, et meditatio cordis mei prudentiam. Resignauit nobis sancta ueritas que promisit: faciat nunc sensibus nostris dulcescere, atque inherere quod precipit.



EXPOSITIO IN PSALMUM XLIX.



Psalmus Asaph.

Asaph fuit filius Barachiel, qui in Paralipomenon legitur electus inter quatuor cantorum magistros, ut instrumentis musicis psalmos Domino personaret . Hic pro sui nominis significatione in hoc titulo meruit adhiberi, non auctor psalmi, sicut et de aliis scriptum est; sed musicus egregius, qui nobis per uocabulum suum aliquid indicaret. Huius enim nominis significatio, que apud Hebreos semper est  plena mysteriis, indicat Synagogam, que in hoc psalmo loquitur. Sed hic illa fidelis Domini Synagoga intelligenda est que et uenturum Christum credidit, et aduentum eius gloriosa exspectatione suscepit: in qua fuerunt patriarche, prophete, Nathanel, ipsi quoque apostoli, et reliqui sincera deuotione credentes. Sciendum plane quod hic psalmus primum aduentum Domini, secundumque prophetet; quamuis et nonagesimus quintus, et nonagesimus septimus eadem predicare noscantur; quatenus excusatio Iudeis non credentibus funditus tolleretur, quando illa non suscipiunt que ipsa quoque Synagoga testatur. Quid, rogo, colunt, si etiam ipsam audire contemnunt, quam se uenerari dicunt?



Diuisio psalmi.

 In prima sectione fidelis Synagoga loquitur, que nunc est in populis Christianis, de primo et secundo aduentu Domini Christi. Sequenti uero parte ipse Rex loquitur Christus, commonens populos ut, uictimis pecudum derelictis, sacrificium laudis debeant immolare. Tertia sectione iterum deuota quam diximus Synagoga reloquitur, imputans peccatoribus nequitias suas.



Expositio psalmi.

uers. 1. Deus deorum Dominus locutus est, et uocauit terram, a solis ortu usque ad occasum. Ne quis incarnationem Domini mediocri crederet estimatione pensandam, potentia ipsius ante predicitur, ut totius in redulitatis prauitas auferatur. Dii dicuntur homines,  qui bonis conuersationibus gratiam superne Maiestatis accipiunt; sicut in alio psalmo ait: Ego dixi, dii estis, et filii Excelsi omnes . Ita ergo filii dicuntur, sicut et dii, quia utrumque gratia prestat utique, non natura. Deus autem deorum est Dominus Christus; ipse enim cum Patre et Spiritu sancto uere dicitur Deus deorum; quod tamen nomen non omnino Diuinitatis est proprium, sed humana lingua, sicut iam diximus, summitatem eius ultra hoc non potest indicare. Deus enim Greca lingua dicitur timor; et quoniam solus ipse timendus est, in uicem nominis uerbum tale transiuit. Legitur enim in Exodo: Nomen meum Adonai non indicaui eis ; ut sciamus nomen esse secretum, quod nec electis famulis  cognoscitur indicatum. Locutus est ergo per prophetas, per apostolos, et, quod est potentius, per seipsum. Sequitur, et uocauit terram. Terram hic genus hominum debemus aduertere, quod per totum orbem terrarum uidetur esse diffusum. Sed propter illud quod habitat, positum est quod inhabitatur. Nam quomodo uocasset quod audire non poterat? Hoc schema dicitur metonymia, quando per id quod continet, hoc quod continetur edicitur. Addidit, a solis ortu usque ad occasum. Per solis cursum, uniuersum significat mundum; quia omni terre oritur et occidit claritas eius. Hoc enim fecit sancte incarnationis aduentus, ut uniuersas gentes prauis erroribus sauciatas ad credulitatis sue remedia pius Medicus inuitaret; sicut ipse dixit: uenite ad me, omnes qui  laboratis et onerati estis, et ego uos reficiam .

uers. 2. Ex Sion species decoris eius. Hic Ierosolyma significatur, intra quam ciuitatem mons iste puris mentibus uelut aurea massa resplendet. De hac enim urbe exeuntes apostoli speciem decoris Christi annuntiauerunt in toto orbe terrarum; sicut Isaias dicit: Ex Sion exibit lex, et uerbum Domini de Ierusalem . ueneranda urbs, sanctum culmen; ut illud Regis nostri insigne domicilium, arcem merito dicamus esse terrarum. Et respice quam competenter edocemur. In superiore uersu dixerat Christum Dominum uniuersas gentes euocare, nunc etiam designat unde doctrina eius tanquam de purissimo atque affluentissimo fonte per spatia totius orbis effluxerit.  His enim dictis euangelica uerba concordant , per omnes gentes incipientibus ab Ierusalem. Inde enim predicari cepit Christus, cuius species decora cognoscitur, testante alio psalmo: Speciosus forma pre filiis hominum ; ubi sufficienter expositum est cur speciosus specialiter dicatur.

165 uers. 3. Deus manifeste ueniet, Deus noster et non silebit; ignis in conspectu eius ardebit, et in circuitu eius tempestas ualida. Synagoga fidelium postquam de primo multa dixit, uenit ad secundum Domini Saluatoris aduentum, quem per figuram ideam diuersis similitudinibus mirabili imaginatione describit; ut non tam futurus quam presens esse uideatur. Dicendo enim, manifeste ueniet, significat illum in  primo aduentu cunctis non fuisse manifestum; quia maiestas eius carnea nube celata est; sicut et Apostolus de infidelibus dicit: Si cognouissent, nunquam Dominum glorie crucifixissent . Manifeste uero tunc ueniet, quando iam non cruci affigendus, sed iudicaturus est mundum. Tractus sermo a sacrificiis, quod toto die festiuitati uacaretur. Manifeste enim dicitur, quasi a mane dies festus. Repetit Deus noster, ne sibi infideles putarent esse communem. Deus enim Christianorum ipse est Deus deorum, qui et manifeste ueniet, et non silebit. Silet enim modo cum mundus iste peragitur, cum blasphemas et sacrilegas uoces sententie seueritate non damnat, sed ad conuersionis medicinam sustinet peccatores. Tunc  autem non silebit, quando sceleratis dicturus est: Ite in ignem eternum, qui paratus est diabolo et angelis eius . Inde et alibi dicit: Tacui, tacui, nunquid semper tacebo ? Nam quod sequitur, ignis in conspectu eius ardebit: magni Iudicis, sicut dictum est, preclarus aduentus mystica uirtute describitur. Ignis enim preire dicitur; ut qui est palea, se formidet arsurum. Addidit, et in circuitu eius tempestas ualida. Hec tempestas non uentis agitur, nec procellis seuientibus excitatur; sed diuina potentia uehemens consurget spiritus, ut area Domini equitatis eius sententia uentiletur; tunc frumenta sequestrabit a paleis, hoc est bonos discernet ab impiis. Que iudicatio merito tempestas dicitur, quoniam et improuisa ueniet, et in disceptationem suam nimia  celeritate raptabit. ualida quoque decenter adiunctum est; nam quam sit potens hinc datur intelligi, ut omne genus hominum pro suis meritis momentanea celeritate discernat; sicut Apostolus dicit: In momento, in ictu oculi, in nouissima tuba; canet enim tuba, et mortui resurgent . In circuitu eius tempestas ualida non incompetenter aduertitur, quoniam cum ipso iusti sedentes, sicut promittitur in Euangelio, iudicabunt.

uers. 4. Aduocabit celum sursum, et terram ut discerneret populum suum. Hoc certe facturus est in illo iudicio. Sed terra rationabiliter fortasse dicitur sursum uocata, que nunc in imo loco noscitur constituta. Celum autem cum sit desuper, ubi illud sursum uocauit? Sed celum hic, omnem iustum debemus accipere,  terram peccatorem; quia ille spirituali se conuersatione, Domino prestante, purificat, iste terrena uitiorum qualitate sordescit. Et uide quia in primo aduentu omnes indiscrete uocauerat; ut admoniti, in hoc mundo se corrigere debuissent; sicut in Euangelio dicit: Et exierunt in exitus uiarum, et uocauerunt quoscunque inuenerunt bonos et malos . In fine autem mundi celum aduocat; ut iam iustos discernat ab impiis, ne ulterius, sicut hic, confusis habitationibus misceantur.

uers. 5. Congregate illi sanctos eius, qui ordinant testamentum eius super sacrificia. Nunc Synagoga Christi uerba facit ad angelos, qui ministerio suo in fine seculi sanctos de uniuerso mundo, sicut legitur, congregabunt. Dicit enim ipse Dominus in Euangelio: Mittet  angelos suos, et congregabunt ante eum omnes gentes, et separabit eos ab inuicem, sicut pastor segregat oues ab hedis . Sequitur, qui ordinant testamentum eius super sacrificia. Ordinare dicimus testamentum eos qui actibus bonis restituunt ea que in testamenti serie cognouerunt, ut hospitem suscipere, eleemosynam dare, caritati studere. Hoc enim supra sacrificium pecudum Domino constat acceptum, ut actuum illi magis probitas offeratur. Siue, ut quidam uoluerunt, potest hoc et de Iudeis accipi per ironiam, id est, per irrisionem, quando uilem rem laudando suggillat; ac si diceret: Eos Domino congregate, qui in officio sanctitatis commorantur: econtrario uero que impia sunt agunt; et in eo quod sacrificia  Deo consueta celebrant, sanctificandos se esse diiudicant.

uers. 6. Et annuntiabunt celi iustitiam eius: quoniam Deus iudex est. Superiora excolit, per celos significans uiros iustos, quibus uerbi celestis dispensatio condonatur. Addidit, quoniam Deus iudex est; ac si diceret, qui nescit falli; et sicut omnia manifeste nouit, ita et sine reprehensione discernit. Hoc enim ueraciter ac proprie de Deo dicitur, cui nichil negatur, nichil supprimitur, quem nec factum aliquod latet, cui nec quod iudicatur absconditur.

uers. 7. Audi, populus meus, et loquar; Isrel, et testificabor tibi: Deus Deus tuus ego sum. uentum est ad secundam sectionem, in qua iam ueritas ipsa ex persona propria loquitur. Deus enim, qui uerba sua  non uult incassum suscipi, ne  porci pretiosa dispergant, dicit ad populum: Audi, hoc est deuote suscipe. Illos enim audire dicimus qui precepta compleuerint; sicut legitur: Qui habet aures audiendi audiat . Populus meus significat plebem deuotam. Et loquar, subaudi profutura; quod si non audieris, consequitur ad interitum tuum, taceam. Isrel uero frequenter diximus interpretari uidens Deum. Ergo si me uides, audire non negligas; quia contemplatio mea obedientiam tribuit audienti. Testificari uero est testimonium dicere; quod utique in iudicio facturus est Deus, quando uniuscuiusque facta discernet. Tunc enim fidelibus suis testimonium dabit, cum dicturus est: Esuriui, et dedisti mihi manducare , eisque similia. Sequitur:  Deus Deus tuus ego sum. Hoc erat quod populum audire sub contestatione premonebat; ut Deus ille generalis et uolentium et nolentium esset ipsius proprie qui eum pura mente diligeret. Nam cum dicit, tuus, fidelem sibi eum fuisse monstrauit. Repetitio enim ista, Deus Deus, mentem solidat, ne semel dicta laberentur. Illud uero sum, proprium Diuinitatis est uerbum, quod tempore non mutatur, sed semper adest, atque eternum manet; sicut Moysi responsum est, Ego sum qui sum ; et rursum, Qui est misit me. Sed perscrutandum est cur istud nomen essentie solus sibi uindicet Deus? Tunc enim quando dictum est, erant angeli, erant celestia, erant terrena omnia, sicut esse decreta sunt. Sed quia illa sola est infacta et eterna natura, nec  aliquando cepit ex tempore, et in 166 tribus personis Deitas una subsistit, merito solus esse dicitur Deus: quia, ut sit, nullius indiget, sed semper uirtutis proprie uigore consistit. Est ibi et aliud sacramentum, quod una syllaba tribus litteris continetur, ut sancta Trinitas unus Deus esse doceatur.

uers. 8. Non super sacrificia tua arguam te: holocausta autem tua in conspectu meo sunt semper. Gloriosus doctor et perfectissimus institutor Iudaicum populum uolens a rebus carnalibus amouere, et ad spiritualia sacramenta perducere, pecudum sacrificia iam non dicit exquirenda; nec eum exinde argui posse testatur, si minime animalium uictimas immolaret; sed holocausta illa potius in conspectu suo danda  commemorat, que humiliato corde piis altaribus offeruntur. Holocausta autem dicta sunt sacrificia, que, postquam fuissent immolata, ignis ueniens desuper absumebat; que Latine tota incensa dicuntur. Hec Christus ueniens respuit, quia ipse uera uictima fuit. Aliud est holocaustum, quod Dominus ante conspectum suum semper esse pronuntiat; scilicet quando mens nostra diuino amore succensa, peccata sua tribulatione decoquit, et ad illius holocausti similitudinem omnia uitia sua cruciatu corporeo exusta consumit.

uers. 9. Non accipiam de domo tua uitulos, neque de gregibus tuis hircos. Per hunc uersum et duos alios qui sequuntur, breuiter enumerat que se respuere profitetur. Hec figura dicitur brachylogia, id est breuis  locutio; cum plura paucis amplectimur. Sed ne audito holocausto ad antiqua humana mens sacrificia recurreret, aperte renuit consuetudinem priorem, ut spiritualiter intelligeretur quod in similitudine premissa gerebatur. Sed cum hec duo respuit, uniuersa primi temporis sacrificia designat modis omnibus excludenda. Significatur enim a parte totum.

uers. 10. Quoniam mee sunt omnes fere siluarum, iumenta in montibus et boues. Causam reddit quare ab ipso non exspectat quadrupedum immolationes, dicens: Quia a te petere nolo quod meum esse cognosco; quod forte pauper non habet, dum aut non ualuit capere, aut minus potuit enutrire; sed petit fidem rectam, confessionemque deuotam, quam omnes dare, ipso miserante, preualent, etiam qui nulla  terrena possessione gratulantur. Sub hoc igitur sensu per enumerationes reliquas currit. Addidit, iumenta in montibus et boues; ne quis de facultate confisus, minus conscientie operam daret, dum se crederet pecudum immolationibus expiare, quod iniqua mente deliquisset. Potest et alio modo intelligi: fere siluarum gentes significant, que in seculi istius nemoribus superstitione ferocissima uersabantur; iumenta in montibus, sunt simplices in Ecclesia catholica constituti, qui in cacumine fidei habitare noscuntur; boues indicant apostolos et prophetas, qui in agro Domini assiduo labore uersati sunt. Quapropter his allusionibus competenter appositis prefigurat Ecclesiam catholicam de diuersis mundi partibus colligendam.

 uers. 11. Cognoui omnia uolatilia celi, et species agri mecum est. Cognoui, non ad infirmitatem nostram trahas, que ex tempore aliquid data opportunitate cognoscit; sed Dominus cognouit antequam faceret uniuersa, in cuius presentia erat omne quod potuisset existere. Quis enim omnia celi uolatilia potest, nisi sola Maiestas, cognoscere? Quo uersiculo cuncta complexus est, quoniam et omnia uolatilia celi dinumeratiua quantitate cognoscit. Speciem agri secum se habere professus est: reuera secum, quia ubique totus est; sicut de illo propheta dicit: Celum et terram ego impleo . Sed debemus spiritualiter ista tractare; uolatilia celi pertinent ad supernas mirabilesque uirtutes, ut sunt angelice potestates,  que motu celeri sancta uoluntate spiritualiter transferuntur. Species autem agri respicit ad gentes que erant Christo Domino crediture; reuera species, quoniam per hominem bene accipitur decus omne terrarum.

uers. 12. Si esuriero non dicam tibi: meus est enim orbis terre, et plenitudo eius. Deus ille deorum, sicut frequenter diximus, propter intelligentiam nostram uelle suum per humanas consuetudines dignatur exprimere; ut se dicat esurire, qui carnem pascit uniuersam, cuius contemplatio spiritalium substantiarum suauissimus cibus est, et contemplatiua refectio. Sequitur, meus est enim orbis terre, et plenitudo eius. Hic curiositatem superfluam reddita ratione conuincit, dicendo; Cur a te petam sacrificia pecudum, cum totus  orbis meus esse noscatur? Plenitudo eius, diuersitatem significat creaturarum. Cesset ergo hominum sollicitudo superflua de pecudum immolatione cogitare; cor enim rectum nos sibi Diuinitas mauult offerre, unde et cognoscitur deliquisse; quatenus quod ante fuit peccatis delinquentibus horridum, salutari fiat emundatione purissimum. Et memento quod per has allusiones predestinatorum numerum significat, non de sola Synagoga Iudeorum, sed de cunctis gentibus esse complendum.

uers. 13. Nunquid manducabo carnes taurorum, aut sanguinem hircorum potabo. Quam multis modis uoluntatis sue dignatur reddere rationem. Quomodo grata erunt que non sunt necessaria? Nunquid Deus taurorum carnibus pascitur, aut sanguine potatur hircorum?  Sed possunt nobis hec repudiata proficere, cum hec acceperint indigentes, cum esuriens pascatur, sitiens potetur; et in pauperibus Deus accipit, que sibi in sacrificiis non permittit offerri.

uers. 14. Immola Deo sacrificium laudis, et redde Altissimo uota tua. Hactenus dixit que respuit, nunc dicit illa que poscit. Angusta quidem in uerbis sententia, sed sensu multum probatur esse latissima. Nam quis immolat sacrificium laudis, nisi qui a terrenis uitiis fuerit segregatus; qui moritur mundo, ut hostia fiat Christo? Non enim placet Domino, si laudes eius turpis persona decantet; actum uidelicet querit probabilem, non dulcisonam uocem. Sacrificemus ergo Domino, laudando qua sapientia cuncta disponat, qua pietate peccatoribus parcat, qua fortitudine  diabolum uincat. Non enim solum sacrificium dicendum est, quod pecudes mactat; sed omne sacrum factum quod nos pia oblatio commendat. uota quoque reddit Altissimo, qui ei talia immolando preparat qualia propitius ipse precipit. Addidit tua, ut non quereres fortassis extranea, aut hircum pinguem, aut uitulorum sanguinem, et cetera que extra nos 167 esse intellectualis ratio comprehendit. Tua uero retulit ad cordis arcanum, quod in anime penetralibus iacet, quod extra non queritur, quod pauper et diues equaliter habent: ubi magis ditior egenus est; ubi ille multo celsior est, qui corde noscitur inclinatus. Sed consideremus subtiliter, et inuenimus hic quoque proprie locutionis esse genus, quod eloquentia  non potest habere communis. Dicit enim Deus: Si esuriero, non dicam tibi; et paulo post non mutata persona idem ipse dicit: Immola Deo sarificium laudis; in subsequenti uero subiunxit, Peccatori autem dixit Deus. Nostre autem ordo locutionis poscebat ut diceret: Si esuriero non dicam tibi, etc., et, immola mihi sacrificium laudis; et, peccatori dixit: Quare tu enarras iustitias meas? Unde fit ut unus atque idem de se loquens, uelut alterius personam uideatur innectere; quod inter propria Scripture diuine recte numeratur.

uers. 15. Et inuoca me in die tribulationis tue; et eripiam te, et magnificabis me. Postquam dixit quali sacrificio placaretur, nunc oblationis ipsius premium pollicetur. Precipit enim, Inuoca me, ne quis spem  haberet in terreno solatio, ubi caduca sunt uniuersa, et plus infirma solatia. In die tribulationis tue, id est quando te alter affligit, non cum inimicum euasisse morderis. Nostra enim tribulatio illa est que proprie salutis formidine generatur, non que carnalium rerum timore concutitur; sicut dicit Apostolus: Tristitia enim que secundum Deum est, penitentiam in salutem stabilem operatur; seculi autem tristitia mortem operatur . Eripiam te, quasi circumdatum a satellitibus diaboli summa celeritate liberabo. Et magnificabis me; magnum me in eternum esse pronunties, quem et a pena libero, et in beata requie collocabo. Hunc autem uersum ingenti promissione ditissimum, quidam uolunt ad ultime uite nostre tempus aptare, cum anima de hac luce transiens  spirituum immundorum contentione turbatur; sicut anime [Ed., corpus] Moysi legitur obuiatum. Ecce quam parua petit a nobis Dominus, tam ingentia prestaturus.

uers. 16. Peccatori autem dixit Deus: Quare tu enarras iustitias meas, et assumis testamentum meum per os tuum? uentum est ad tertiam sectionem, ubi iterum Asaph, id est deuota Synagoga reloquitur. Et quia superius dixerat Dominus laudes hominum in uicem sacrificiorum se posse suscipere, ne forte peccatores hac promissione confisi dicerent: Sola laus et non probabilis nobis actio cognoscitur imperata; hoc necessaria ratione declarat, prohibendo ne lingua eorum presumeret Deo laudes canere, quibus turpis conscientia poterat obuiare. Que figura dicitur  percunctatio, id est que alterius persone non patitur exspectare responsum. Interdicitur enim sceleratis ne se presumant sermonibus miscere diuinis. Sed altius intende, quia de illis peccatoribus hoc dicitur qui inferius describuntur, de quibus ait: Intelligite hec, omnes qui obliuiscimini Dominum. Ceterum conuersis ac penitentibus laudes non interdicit diuina clementia. Hi enim qui corde durati sunt, et ab scelerum suorum prauitate non desinunt, prohibentur Domini narrare iustitias, id est uel communi sermone aliquid de illa Maiestate proferre; quia os debet esse iustum quod iustitias Domini enarrare presumit. Sequitur, ut nec Testamentum ipsius indigna presumptio contrectet, ne per os sceleratum atque blasphemum  sancta et ueneranda uerba progredi posse uideantur; sicut alibi scriptum est : Non est speciosa laus in ore peccatoris. Testamentum uero uetus et nouum significat; quia dum unum suspense dicitur, utraque memorantur. Potest hoc et de hereticis doctoribus dici, qui legem Dei docere presumunt. Assumere enim presumptionem significat indeuoti. Nam lectionem credentibus non uidetur interdicere, in qua peccatores maxime dignatus est commonere.

uers. 17. Tu uero odisti disciplinam, et proiecisti sermones meos post te. Incipit enumeratio eorum quibus Dei uerbum interdictum esse cognoscitur. Odit disciplinam qui ad correctiones iustas iniqua presumptione remurmurat, et non uult Dominum in se uindicare quod peccat. Sic enim nobis prouenit salutaris  emundatio [ed., emendatio], si illud quo corrigimur utique plus amemus. Melius est enim hic parumper affligi, quam in illa iudicatione damnari. Proiicit etiam sermones Dei post se, qui diuina iussa contemnit, cui ante oculos non est, quod semper conuenit intueri.

uers. 18. Si uidebas furem, simul currebas cum eo; et cum adulteris, portionem tuam ponebas. Qui minora uetat scelera, multo magis potiora condemnat. Nam furtum ad homicidium quid est? Adulterium ad sacrilegium quantum est? Sed ita debet accipi, ut in his duobus prohibitis, omnia crimina uetuisse uideatur. Hec figura dicitur A parte totum, que in presenti psalmo et superius probatur esse iam posita. Arguit enim peccatorem, quare simul  cum fure concurrat, id est cur ad faciendum scelus sociata uoluntate iungatur; ut quod forsitan ille solus implere non poterat, ad effectum sceleris, isto auxiliante, perueniat? Quod autem dixit: Et cum adulteris portionem tuam ponebas, subtiliter perscrutandum est; quia si quis dando pecunias, aut consiliando, aut laudando adminicula prebet adultero, quibus sua uota perficiat, habere ibi sine dubio dignoscitur portionem. Nam si cui facultas suppetit, et a malo non reuocat excedentem, et ipse quoque particeps probatur erroris, quia debemus hanc conscientiam caritati, ut neque nos, neque alios perire patiamur.

uers. 19. Os tuum abundauit nequitia, et lingua tua concinnauit dolum. Prius de furto atque de adulterio  arguit peccatores; nunc etiam de conscientie prauitate, et lingue subdolositatibus accusantur. Os hic cogitationem cordis debemus aduertere; quia de lingua postea dicturus est. Tunc enim nequitia cogitationis abundat, quando in istius seculi delectationibus mens humana progreditur, et per diuersa genera peccatorum iniqua uoluntate grassatur. Sequitur, et lingua tua concinnauit dolum. Hoc multis modis debet intelligi; nam et qui falso laudat, dolum facit; et qui maligna consilia prestiterit, in eadem iniquitate uersatur; et qui male agendo bene loquitur, in hac prauitate fedatur; et quidquid postremo uerum ac simplex non fuerit, dolosis moribus applicatur. Aptissime 168 autem positum est, concinnauit;  quia decipientium mos est sic falsa componere, ut aliquo lepore uerborum audientium auribus blandiantur; sicut in quinquagesimo quarto psalmo dicendum est: Mollierunt sermones suos super oleum, et ipsi sunt iacula .

uers. 20. Sedens aduersus fratrem tuum detrahebas, et aduersus filium matris tue ponebas scandalum. Sedere morantis est; et ideo culpatur grauius qui in derogatione [id est detractione] alterius non casu aliquo faciente dilapsus est, sed diutinus fratris sui detractor insedit. Fratrem hic, omnem carne proximum debemus accipere, quia et de spirituali dicturus est. Sed inspice hoc uitium qua exsecratione damnetur; ut inter peccatores maximos haberi possit, qui se in tali prauitate miscuerit; sicut et apostolus  Iacobus ait: Qui detrahit fratri, detrahit legi, et iudicat legem . Sequitur, et aduersus filium matris tue ponebas scandalum. Filium matris, sobolem dicit Ecclesie, cui per regenerationis partum fraterna caritate coniungimur. Ponit ergo scandalum fratri suo, qui hereticas prauitates, uel alias interceptiones, quibus innocens capiatur, excogitat. De talibus enim ipse uir sapiens dicit: Qui sophistice loquitur, odibilis est huiusmodi . Et proprie dixit, ponebas, propter laqueos insidiosos, qui absconduntur arte uerborum, ut incauta simplicitas occultis nexibus obligetur.

uers. 21. Hec fecisti, et tacui; existimasti iniquitatem, quod ero tibi similis: arguam te, et statuam illam contra faciem tuam. Considera quemadmodum hic in  una sententia, que latius fuerant enarrata, recolligit. Dicit enim, cum multa facerent peccatores, Dominum iustum non iniuste distulisse iudicium; ut conuersionis tempus inueniretur, dum damnationis pena suspenditur. Sed de ista beneuolentia Creatoris, que opinio prauis mentibus nascatur, exponit. Dicit enim: Existimasti iniquitatem, quod ero tibi similis. Usus iste mortalium est, ut quoties mala committi patimur, nec eis aperte resistimus, similitudine morum illis consentire uideamur. Hoc nunc iniquam mentem de Domino sentire confirmat; ut quia differt uindicare, et ipsi credantur scelera humana placuisse. Sed huic prauo intellectui datur iusta sententia. Superius enim dixit uerba sua post peccatoris tergum fuisse proiecta: nunc sorte contraria, peccata dicit  unicuique ante faciem suam collocanda. Per hanc autem sententiam futuri iudicii cognoscimus qualitatem; quia omnis peccator ante se uidebit stare quod se putabat obliuionis beneficio preteriisse. Horror immensus, formido inestimabilis illa homines uidere, per que se norunt ad eterna supplicia peruenire.

uers. 22. Intelligite hec, qui obliuiscimini Dominum, nequando rapiat, et non sit qui eripiat. Hic facta est apostrophe, id est conuersio ad illos scilicet peccatores quos superius uetat Domini narrare preconia. Dicit enim: Intelligite, id est fideliter obedite. Et ne hoc omnibus peccatoribus crederes dictum, addidit, qui obliuiscimini Dominum. Peccator enim qui supplicat, et se humili satisfactione castigat, non  obliuiscitur Dominum. Et ideo de quibus hoc dictum sit, breui complexione monstrauit. Immensum crimen, negligentia non ferenda obliuisci Dominum, qui animam dedit, carnem pascit, et fideles ab omni aduersitate defendit. Amentia est certe illum memoria carere, quem presentem semper constat existere. Sed qui obliuiscuntur Dominum, nisi qui precepta ipsius iniqua presumptione contemnunt? Sequitur: Nequando rapiat, et non sit qui eripiat. Quando diabolus rapit, est qui eripiat ad salutem: quando Dominus ad uindictam trahit, non est qui liberare possit addictum; quippe cum et ipse auctor criminum eterna cruciatione damnetur.

uers. 23. Sacrificium laudis honorificabit me: et illic iter est, in quo ostendam illi salutare Dei. Hoc  contra illos ponitur, qui indigni laudes Domini canere presumebant. Sacrificium laudis honorificabit me; non quale scelerati canunt, sed quale pura mens consueuit offerre. Ipsum enim sacrificium laudis honorat Dominum, quod puritate fidei, et actionum probitate fuerit immolatum. Sequitur quoque, et illic iter est. Iter appellat beatissimam psalmodiam. Sed hec uia ubi ducat exponit, quo ostendam illi salutare Dei. Gloriosa semita, que ducit ad celi terreque Creatorem. uerum istud iter, quod dictum est, non pedibus, sed sanctis mentibus ambulatur. Quod si puro corde gradiamur, nos ducit ad Christum, fitque nobis illa scala Iacob que ascendentes perducebat ad celos .



Conclusio psalmi.

 Proficuus omnino psalmus, si eum uellet improbitas cognoscere Iudeorum. In principiis enim de Domini incarnatione locutus est. Ipse quoque Saluator admonet, ut uictimas pecudum deserentes, cordis sacrificia populus deuotus exsoluat. Peccatorem uero, qui Christo non credidit, a predicatione Diuinitatis exclusit. Deinde quale sacrificium laudis immoletur ostendit. Postremum quemadmodum peccator iudicetur aperuit. Quid adhuc, Iudei, desipitis? Cur uestrum interitum non timetis? Audite Synagogam de incarnatione Domini et de futuro iudicio personantem. uisum iam credite, qui predictus est aduenire. Non sunt longe remedia que petatis, sequens uos psalmus absoluit, si ad penitentie beneficia festinetis. Quid uos a generali medela diuiditis? Ipsum et uos  saluat [mss. A., B., F., soluat], quod et nos liberat. In commune dicamus: Miserere mei, Deus, secundum magnam misericordiam tuam. Baptismum querite, carnem quam crucifixistis assumite, sanguinem quem fudistis ebibite. Pia confessio potest absoluere, quod uota constat impia commisisse.



EXPOSITIO IN PSALMUM L.



In finem, psalmus Dauid, cum uenit ad eum Nathan propheta, cum intrauit ad Bersabee.

Opere pretium est hunc psalmum paulo diligentius perscrutari; ut uirtutis eius profunda mysteria, prestante  Domino, cognoscere mereamur. Et quia se rex et propheta, sicut Regum testatur historia , humili satisfactione 169 prostrauit, et peccatum suum increpatus, publice non erubuit confiteri; merito eum sanctissimi Patres honorandum figuratione sacratissima censuerunt. Inter alios siquidem beatus Hieronymus Bersabee figuram Ecclesie, uel humane carnis habuisse demonstrat : Dauid uero, sicut multis locis constat aptatum, Domini Christi portasse dicit imaginem. Et sicut illa, dum in fonte Cedron lauaretur, exuta uestibus Dauid placuit, et ad regios est compulsa uenire complexus, maritusque eius principali iussione trucidatus est [a 1Kb] ; ita et Ecclesia, id est congregatio fidelium per lauacrum sacri baptismatis  mundatis sordibus peccatorum Christo Domino noscitur esse sociata. Congruum siquidem fuit illis temporibus, ut per actum huiusmodi indicarentur Domini futura mysteria; et spiritualiter ad magnum sacramentum probaretur referri, quod inter homines culpabiliter uidebatur admitti. Nam et Osee prophete iussit Deus uxorem sibi accipere meretricem ; ut significaretur Ecclesia gentium peccatis suis sordida, coniunctione Domini esse mundanda. Hoc etiam in Iuda et Thamar nuru eius, uel aliis similibus gestum esse figuraliter inuenimus; sicut Apostolus dicit: Omnia in figura contingebant illis . De hac etiam figura Dauid et Bersabee sanctus Augustinus in libris quos aduersum Faustum Manicheum scripsit , inter alia diligentissime disputauit. Unde siue ista similitudo,  siue alia fuerit, ualde mundo profuit, quod taliter satisfacturus errauit; ut de unius temporali uulnere generalitas eternam sumeret sospitatem.

Quanta, rogo, beato uiro in agnitione culpe sue fuit humilitas, cui tanta est post ueniam in satisfactione constantia? Peregrinum et insolitum illic adulterii fuisse crimen ostenditur, quod tanta mentis intentione defletur. Latronis quidem nos inuitat repentina confessio, Petri lacrymas subito gaudemus fuisse respectas, blanditur nobis momentanea humilitas publicani; Dauid autem, dum sua peccata nititur prolixius detergere, dedit unde se generalitas possit absoluere; fecitque ut lacryme sue, dum per posteriorum ora decurrunt, nulla temporis prolixitate  siccentur. Consideremus etiam que fuerit humilitas in propheta. Cor principis uox quasi priuata conterruit, et iratus est potius sibi, qui se cognouit iusta obiurgatione culpari. Tam ingentium populorum rector sibi erat uehementissimus tortor, exigens a se penas quas iussione uix ferre poterat aliena. uulgo mos est peccata sua callidis allegationibus excusare; rex autem potentissimus in conspectu omnium se potius elegit addicere: constituens se reum, cuius consueuerat populus formidare iudicium. Quapropter ideo a Domino absolui meruit, quia sua uitia non defendit. O peccata in rebus letissimis plus cauenda.  In Saulis persecutione numerosas uirtutes exercuit, qui positus in regni securitate peccauit. Quo facto docemur felicitatem mundi istius non oportere perquiri, quando magis in afflictione proficitur, et in prosperitate peccatur. Meminisse autem debemus in hoc psalmo statum esse, qui dicitur concessio. Concessio est enim, cum reus non id quod fecit aliqua concertatione defendit, sed ut ignoscatur postulat absolute. Quod generaliter in omnibus psalmis penitentium reperiri posse non dubium est.



Diuisio psalmi.

Quinque membris hunc psalmum congrua nimis respicimus dispositione formatum; ut, sicut quinario sensu peccatum omne colligitur, sic totidem partibus contracta iniquitas expietur. Prima est satisfactio  perfectissime humilitatis. Secunda confidentia misericordie Domini, quam fideles semper habere proficuum est. Tertia petitur, ut a peccatis eius suum Dominus auertat aspectum, sed ipsum potius sancta Trinitas miserata respiciat. Quarta subiungit omnes peccatores ad desiderium supplicationis magis ac magis animandos, si tam ingens illi remitteretur iniquitas. Quinta parte causa memoratur Ecclesie, que per eius erat semen aduentu Domini construenda: ubi iam letus altari eius offerendos uitulos pollicetur. Sic et supplicatio deuota concluditur, et uenture salutis gaudia nuntiantur.



Expositio psalmi.

uers. 1. Miserere mei, Deus, secundum magnam misericordiam tuam.

 uers. 2. Et secundum multitudinem miserationum tuarum dele iniquitatem meam. Rex ille potentissimus, et multarum gentium uictor egregius, cum se audisset a Natham propheta redargui, peccatum suum non erubuit publice confiteri, nec ad noxias excusationes cucurrit, ad quas maxime impudens festinat humanitas; sed repente salutari humilitate prostratus, ipsum se offerens Deo, purpuratus penitens piis lacrymis supplicauit. Fidelis enim seruus non assumit callosas inficias, sed cito intelligit commissa delicta. Mirabile initium! Dicendo enim Iudici: Miserere mei, locum examini cognoscitur abstulisse. uox ista non discutitur, sed sub tranquillitate semper auditur; solaque res est per quam possimus rei sine aliqua contrarietate  defendi. Petebat quidem misericordiam, quam definire non poterat; sed tamen peccatis suis eam grandiorem omnimodis sentiebat. Quanta enim sit, ut dixerunt sanctissimi Patres, quis enarrare sufficiat; ut mundi Creatorem de celo deposuerit, et terreno corpore induerit Conditorem, eumque qui eternitate Patri manet equalis, mortalitati cequauerit, et pro nobis formam serui mundi Domino imposuerit; ut ipse panis esuriret, fons uite sitiret, uirtus infirmaretur, omnipotens uita moreretur? Que denique maior misericordia, quam propter nos creari Creatorem, seruire Dominatorem, uendi Redemptorem, humiliari Exaltatorem, occidi uiuificatorem? Hec erat illa magna misericordia Domini, quam sanctus  uir explicare non poterat; sed facile per eam se credebat absolui, per quam humanum genus iam tunc cognoscebat posse liberari. Quod autem dixit: Miserere mei, Deus, secundum magnam misericordiam tuam; argumentum est A coniugatis: misereri enim, a misericordie fonte descendit. Sequitur, et secundum multitudinem miserationum tuarum dele iniquitatem meam. Quid non poterat dare, quando secundum se Dominus rogabatur ignoscere? 170 Multitudo enim indulgentie diuine, magnitudinem peccatorum quamlibet exsuperat; nec ualebat delictum percellere, contra quod petebatur tanta misericordia subuenire. Quod argumentum dicitur A parte maiori. Multo enim maior est misericordia Domini, quamuis peccata nostra uideantur ingentia. Precatur ergo in  omnibus delictis suis pietatis multitudinem; quia per prophetam presentis nequitie susceperat remissionem; ut et illa mereretur euadere, que diuersis temporibus se meminerat perpetrasse. Prudentissime autem delictis nullum uolebat remanere uestigium: quoniam ille solus in libro uite conscribitur, cuius omnia peccata delentur.

uers. 3. Usquequaque laua me ab iniustitia [mss. A, B, F. iniquitate] mea; et a delicto meo munda me. Studiose debet dilui, qui criminum ueneno fuscatus est; quia incuriose non abluitur, qui tenebrosa infectione maculatur. Usquequaque, undique, ab omni parte, ut et illa simul ignosceret, que prius se nouerat admisisse. Potest enim aliquis sic lauari, ut tamen non sit omnino purissimus. Sed addidit, munda  me, quatenus in eo nichil remanere posset immundum. Sed istud lauacrum, quod sic abluit maculas peccatorum, ut supra niuem possit dealbare quod sordidum est, salutiferi baptismatis cognoscitur indicare puritatem: ubi sic omnia et originalia delicta, et propria admissa mundantur, ut illi nos restituat puritati in qua primus Adam noscitur esse procreatus. Sed utinam conseruaremus tanti muneris dignitatem, ne nos iterum pullulantia peccata fuscarent. Petit ergo propheta in prefiguratione sacri baptismatis mundari ab iniustitia sua, ne, in securitate remissus, negligens uideretur esse post ueniam. Nam maxime debet caueri ne finitima nostra reddantur obnoxia; sicut Salomon dicit: In fine suo laudabitur omnis uir .

 uers. 4. Quoniam iniquitatem meam ego agnosco, et peccatum meum contra me est semper. Sciens propheta sic Dominum pium, ut tamen et iustus esse non desinat, equitatem suis supplicationibus congruenter admiscuit; ut facilius audiatur, quod iustitia interueniente deposcitur. Puniendum quidem scit esse peccatum; sed ideo a Domino dicit esse parcendum, quoniam a se confirmat esse damnatum; sicut Salomon dicit: Iustus in principio sermonis accusator est sui . Intendamus ergo quod dicit: Ego agnosco. Peccata enim illa sunt fortiora, que agnoscentes admittimus; non autem illa que per ignorantiam perpetramus. Siue illud dicit: Scire omnes possunt peccata sua; sed soli illi probantur agnoscere,  qui ea uidentur propria exsecratione damnare. Perfecta enim penitentia est futura cauere peccata, et lugere preterita. Primo enim post ipsum fuit scelus, quando propheta interrogante respondit dignum esse morte qui alienam ouem pauperis concupiuit , tunc quando peccatum suum non credebat esse deflendum: modo autem eum penitet, cum prostatus humiliter ingemiscit, contra se stare dicit delicta, quasi quamdam figuratam imaginem. Semper adiecit, hoc est quod iugiter aspicit, et cum oculos claudit. Sed respectus iste continuus peccatorum perseuerantiam pie supplicationis ostendit; nam quoties talia corde respicimus, toties commissa deploramus. Dixit enim Dominus in superiori psalmo: Arguam te, et statuam illam contra faciem tuam ; quod hic sibi uir sanctissimus ipse faciebat, cum dicit: Et peccatum meum contra me est semper. Iuste ergo se petebat absolui, qui iam hic formam illam uisus est sibi fecisse futuri iudicii. Hec figura dicitur procatalepsis, id est preoccupatio. Hic enim quasi iam in uenturo iudicio constitutus, delictorum suorum aspectus teterrimos pertimescit.

uers. 5. Tibi soli peccaui, et malum coram te feci: ut iustificeris in sermonibus tuis, et uincas cum iudicaris. Hic iterum enthymematicus syllogismus apparet, quem in uigesimo psalmo iam diximus. Cuius propositio est: Dominus iustificatur in sermonibus suis, et uincit cum iudicatur. Huic subiungitur in conclusione premissa sententia: Tibi igitur soli peccaui,  et malum coram te feci. Hoc in reddendis syllogismis sine culpa fieri, more ueterum constat esse permissum. Nunc ad exponenda uerba redeamus. De populo si quis errauerit, et Deo peccat, et regi. Nam quando rex delinquit, soli Deo reus est, quia hominem non habet qui eius facta diiudicet. Merito ergo rex Deo tantum se dicit peccasse, quia solus erat qui eius potuisset admissa discutere. Et quia illum ubique esse nouerat, iure coram ipso malum se fecisse deplorabat, arguens dementiam suam, qui non expauit tanto iudice presente peccare. Sermones autem Domini merito iustificati dicuntur, quoniam sine dubio semper eius dicta complentur, sicut ipse dicit: Celum et terra transibunt, uerba autem mea non preteribunt . Sequitur, et uincas cum  iudicaris. Deus tante iustitie est, ut uelit se cum hominibus iudicari; ipse enim dicit: Iudicate inter me et uineam meam ; et alibi dicit: Popule meus, quid feci tibi, aut quid contristaui te? responde mihi . Unde nunc propheta confitetur talem contra se Dominum habere iustitiam, ut absolute superet, cum fuerit iudicatum. Sic et Baruch ait: Dicetis Domino Deo nostro: Tibi iustitia, nobis autem confusio uultus nostri . Erat quippe in animo eius quod ex pastore rex fuisset effectus, quod regendos populos acceperat, et sine honoris sui consideratione deliquerat. Necesse ergo erat ut in alieno iudicio propheta superaretur, qui iam uictus in proprio examine noscebatur. Aliqui hoc  aptant et ad Domini passionem, cum iudicatus, et mundum damnatus absoluit.

uers. 6. Ecce enim in iniquitatibus conceptus sum, et in delictis peperit me mater mea. Hic inuidia peccati minuitur, quando proprium crimen delictis generalibus comparatur; ut ipsa multitudo et confessio peccatorum miserationem boni iudicis commoueret. Ergo iste sensus est: Quid dicam me modo fecisse que arguor, qui iam ex originali peccato in iniquitatibus probor esse conceptus: ut ante peccata contraxerim quam uite principia reperissem? Quod argumentum dicitur Ab antecedentibus. Neque enim nouum est illum peccare, qui in iniquitatibus conceptus et in delictis est genitus. Quid humilius, quid simplicius quam de uno peccato redargui, et simul omnia confiteri?  Merito ergo isti sic facile uidetur indultum, qui post absolutionis donum multis modis se nititur 171 ostendere criminosum. Audiant Pelagiani, et ire contra manifestam ueritatem erubescant. Quemadmodum enim potest fieri ut in qualibet etate paruula non egeamus absolui, qui hunc mundum delictis grauantibus ingredimur onerati? Iob quoque simili uoce profitetur: Nemo mundus ante te, nec infans cuius est unius diei uita super terram . uas etiam electionis Paulus apostolus inter multa commemorat dicens: Fuimus et nos aliquando natura filii ire, sicut et ceteri ; item ipse Paulus apostolus: Per unum hominem peccatum intrauit in mundum, et per peccatum mors: et ita in omnes homines mors pertransiit, in quo omnes peccauerunt . Ipsa  etiam ueritas in Euangelio testatur definitiua sententia: Amen, amen, dico uobis, si quis non renatus fuerit ex aqua et Spiritu sancto, non potest uidere regnum Dei . Quapropter interrogo cur infantes a regno Dei redduntur alieni, qui de commissa nequeunt prauitate culpari? Restat ergo ut originali peccato infantes teneantur obnoxii; quoniam antequam propria faciant, primi hominis secum probantur gestare peccata. Sunt et alie uerissime probationes; ideoque sibi humana proteruia sacrilegos non exquirat errores. Superest eorum secunda nequitia, quoniam liberum arbitrium sic in humanis uiribus ponunt, ut absque Dei gratia homines putent per seipsos bonum aliquod posse concipere uel agere. Quod si ita esset, cur propheta diceret: Deus meus, misericordia  eius preueniet me ? Cum te audis misericordia Domini preuentum, nichil tuum precessisse datur intelligi. In alio quoque psalmo dicit: Nisi Dominus edificauerit domum, in uanum laborant qui edificant eam . Idem dicit: A Domino gressus hominis diriguntur, et uiam eius cupiet nimis . Alio quoque loco Psalmista testatur: Dominus erigit elisos; Dominus soluit compeditos; Dominus illuminat cecos . Cum audiatis preuenire, edificare, dirigere, et erigere Dominum, absoluere, et illuminare nullis precedentibus meritis, quid ibi proprium cepisse cognoscitis, nisi illud tantum, unde pro uestra superbia iuste damnemini? Sed dicitis forsitan prophetam  Isaiam sic arbitrium liberum comprobare: Si uolueritis et obaudieritis, bona terre comedetis . Et iterum Ezechiel: Facite uobis cor nouum, et spiritum nouum . Et iterum: Hodie si uocem eius audieritis, nolite obdurare corda uestra . Sed hec et his similia pessima intentione sentitis; ut credatis homines a semetipsis bone uoluntatis initium sumere, et post, adiutorium Diuinitatis accipere; ut  nos simus causa eius beneficii, non ipse sui. Iam quomodo uerum erit quod Ioannes ait: De plenitudine eius nos omnes accepimus, et gratiam pro gratia . uel quemadmodum ipsa gratia dici poterit gratuita, si eam anticipet alicuius boni premissa celeritas? Audite Apostolum, qui dogma uestrum falsissimum  uera predicatione conuincit, dicens: Quis prior dedit ei, et retribuetur illi? Quoniam ex ipso, et per ipsum, et in ipso sunt omnia . Item Apostolus: A quo est et uelle et perficere, pro bona uoluntate . Et Iacobus Apostolus: Omne datum optimum et omne donum perfectum desursum est, descendens a Patre luminum . Sequitur uos alia multo peior absurditas. Si a nobis esset bone uoluntatis initium, nos magis poneremus fundamentum, ubi edificaret Dominus; quod certe nulla potest mentis sanitas approbare. Quapropter desinite asserere que non potestis implere. Illi obedienter audiunt, quos ipse facit audire; illi proficue cupiunt, qui munus Diuinitatis accipiunt. Nam post uitiatam humani generis naturam, liberi arbitrii salutiferam  partem et Dominus tribuit, et operationem ipsius sua pietate concedit. Hec quidem latius beatus Augustinus, hec doctissimus Hieronymus, hec Prosper consensu generalitatis diuino munere docuerunt. Sed nos ea contingere fecit heresis exsecranda, que nimis saluti nostre probatur esse contraria.

uers. 7. Ecce enim ueritatem dilexisti; incerta et occulta sapientie tue manifestasti mihi. Sicut superiori uersu per commune delictum approbauit, quia nemo a peccatis redderetur exceptus, sic iterum per suam confessionem sibi supplicat subueniri, quoniam in confitendo peccato ueritatem dixit, quam Dominus Deus supra sacrificia plus requirit. Non enim Deus delectatur penis nostris, sed confessionem querit erroris, sicut scriptum est: Nolo mortem peccatoris,  sed ut conuertatur et uiuat . Incerta sunt que omnino discerni non possunt, sed aliquibus ambiguitatibus colliguntur. Occulta uero sunt que nec oculus conspicit, nec mens humana diiudicat. Hec duo non solum sibi reuelata dicit, sed manifestata profitetur; ut quod fuerat uel suspicari arduum, prouenerit illi in declaratione manifestum. Et nota quod collata sibi munera pulchra definitione complectitur. Dicendo enim, incerta et occulta sapientie tue manifestasti mihi, prophetia quid sit ostendit? Onus aliud addit reatui suo, ut cum beneficia numerat, culpa semper accrescat. Incerta ergo et occulta sunt que Deus illi in Filii sui manifestatione reuelauit. Primum ut agnosceret eum habere Filium, deinde  ut ipsum nosset ex suo semine in carnis assumptione uenturum; ut passionis quoque futura prediceret, et resurrectionis gloriam nuntiaret; et inde non se dicit debuisse peccare, cum talia meruisset agnoscere. O sancta simplicitas! quis tantum sue defensioni studere potuit, quantum iste in propria condemnatione laborauit? Quod argumentum dicitur A causis. Dicit enim post tot collata beneficia, ad talia se non debuisse peruenire peccata.

uers. 8. Asperges me hyssopo, et mundabor; lauabis me, et super niuem dealbabor. Superiori supplicatione prostratus, in secundam partem misericordia Domini confisus erigitur, ne, quod omnibus peccatis est grauius, de clementia omnipotentis Domini desperasse uideretur. Hyssopus quamuis sit herba paruissima,  radicibus suis saxorum fertur uiscera penetrare. Hec et internis hominum sauciatis probatur accommoda. Et in libro Leuitico, immolato sanguine intincta, supra leprosi corpus septies solebat aspergi : significans pretioso sanguine Domini Saluatoris maculas peccatorum efficaciter esse diluendas. Hac similitudine supplicat se propheta liberari; ut Christi sanguine salutari, quem pio corde credebat esse uenturum, absolutionis munera mereretur. Per hyssopum enim significat sacramenta que diximus, que non solum inquinamenta detergunt, sed etiam super niuem puritatem anime relucentis ostendunt. Super niuem autem album in corporibus nil potest inueniri; sed ideo super niuem dixit, quia spiritualis 172 anima longe supra corpora mundata resplendet.  Que figura dicitur hyperthesis, id est superlatio; cum aliquam rem opinione omnium notam sententia nostra exsuperare contendimus. Tale est et illud, sicut iam in septimo decimo psalmo dictum est: Et uolauit, uolauit super pennas uentorum .

uers. 9. Auditui meo dabis gaudium et letitiam, et exsultabunt ossa humiliata. Hic iam pia confidentia Diuinitatis ostenditur; ut talia se auditurum dicat, que gaudium letitiamque congeminent. Gaudium pertinet ad absolutionem, letitia ad perpetua premia possidenda. Hoc est autem audire gaudium et letitiam, quod promittitur absolutis: uenite, benedicti Patris mei, percipite regnum quod uobis paratum est ab initio mundi . Sequitur, et exsultabunt ossa humiliata: scilicet audita uoce quam diximus.  Quod argumentum dicitur A consequentibus. Necesse est enim ut quando hec audita fuerint, letitia consequatur. Per ossa uero significantur animi firmamenta, que necesse fuerat omnino humiliari, quandiu penitens iste potuisset absolui. Humiliata enim dixit, propter erroris sui conscientiam, que proficue semper humiles facit.

uers. 10. Auerte faciem tuam a peccatis meis, et omnes iniquitates meas dele. uenit ad tertiam partem, rogans iudicem pium ne respiceret peccata, que ipsi quoque uidebantur horrenda. Considera uero ex contrariis pulcherrime regulas datas. Si nos auertimus facies a peccatis nostris, noxium est; quia obliuiscimur et negligenter agimus, que continuo fletu abluere  deberemus: si Dominus non auertit, exstinguit, quia iudicat delicta que respicit. Sic orat et alibi: Ne auertas faciem tuam a me, et ero similis descendentibus in lacum . Merito, quoniam si nos respicimur, misericordia Saluatoris absoluimur; sicut de Petro in Euangelio dicitur: Et respexit Dominus Petrum, et egressus foras, fleuit amare . Sequitur, et omnes iniquitates meas dele. De duobus criminibus uocatus ad culpam, pro uniuersis delictis prudentissimus precator exorat. Sciebat enim se fecisse plurima, quam que iustitia presentis temporis arguebat: ita salutari compendio quidquid accusari poterat, remitti sibi una uenia postulabat. Dele autem dum dicitur, dimitte significatur; quia omne nostrum admissum quasi quibusdam  tabulis scribitur, cum diuina notitia continetur.

uers. 11. Cor mundum crea in me, Deus; et spiritum rectum innoua in uisceribus meis. Subtiliter hos uersus per uerba singula debemus exquirere, ut nobis sensus possit euidentius elucere. Creare dicimus, nouum aliquid instituere, ut illud quod non fuit uideatur existere. Et quomodo dicamus ante peccatum cor mundum non habuisse Dauid, de quo Dominus dixit: Inueni Dauid filium Iesse, uirum secundum cor meum, qui faciat omnes uoluntates meas ? Sed crea hic, restaura unde decidit, debet intelligi. Petit ergo propheta tale mundum cor sibi creari, quod iam peccatis impellentibus commoueri minime potuisset ad culpam; sed stabilitate defixum, bonum non possit mutare propositum. Hoc  utique sanctis post resurrectionem dabitur. Sed penitens iste bonorum auidus, uenturi premii amore succensus, quod in futuro euenire poterat, hoc sibi concedi presenti tempore postulabat. Rectum spiritum dicit, Filium Dei uerbum, de quo in alio psalmo commemoratum est: uirga recta est, uirga regni tui . Quem merito ex natura Deitatis spiritum appellauit, quia legitur: Deus spiritus est . Innoua per hypallagen figuram positum est; non quod esset ipse Filius innouandus, sed qui Dauid peccatis ueterem factum possit innouare per gratiam. Ille enim nos innouat, qui, antiqui hominis uetustate deposita, in noua regenerationis sue dona commutat. Nam sicut per Adam ueteres fuimus, ita Christi Domini beneficiis innouamur ; sicut Apostolus  dicit: Deponentes ueterem hominem cum actibus suis, induite nouum, qui secundum Deum creatus est . Addidit, in uisceribus meis, unde nouerat adulterii detestabile crimen exiisse. Utrisque enim partibus remedium petebat, quoniam de utroque peccauerat. Et intuere quanta uiuacitate se desideret expiari, ut intelligas eum nullum tale ulterius committere uoluisse delictum. Nam sicut in compaginem priorem coire non possunt abscissa membra, ita ad uerum penitentem nequeunt preterita redire peccata. Ut quibusdam uero placet, et aliter probatur exponi. Petit propheta cor mundum creare in se Deum, non aliud poscens quod non habebat; sed quod iam erat, mundum fieri postulabat. Creare quippe dicimus  et renouare. Dictum est enim et in alio loco de fidelibus : Ecce nunc noua creatura; non quasi de altera que non erat; sed quod in ea que iam constabat, illuminatio noua processerat.

uers. 12. Ne proiicias me a facie tua, et Spiritum sanctum tuum ne auferas a me. Proiicitur a facie qui curari contemnitur. Et quid egrotus faciat, si medicina se subtrahat? Sciebat enim ab illius facie sanitatem mentis, et lumen uenire sapientie; et credebat se inimico tradi, si a uultu Domini iudicaretur expelli. Hic enim se tantum uult respici, quia peccata superius non debere conspici succlamauit. O mens prophete, et post humanos errores eximia! De potestate tacuit, et de affectibus minime supplicauit. Solum spiritum prophetie sibi non auferri petiit,  quem pretiosum supra cuncta rex habuit. Sic enim et Ieremias propheta de ipsius uirtute testatus est dicens: Extendit Dominus manum suam ad me; et tetigit os meum, et dixit ad me: Ecce dedi uerba mea in os tuum: ecce statui te super gentes et regna, eradicare, et demolire, et perdere, et exterminare, et edificare, et circum plantare . Merito ergo conseruandum sibi petiit, quod supra omnes diuitias magnificentius se habuisse cognouit. Et intuere quia non dixit, da mihi, tanquam non haberet; sed ne auferas posuit; scilicet quia talis ac tanta supplicatio, nisi per Spiritum sanctum non poterat euenire.

uers. 13. Redde mihi letitiam salutaris tui, et spiritu principali confirma me. Redit ad Filium Dei, quem ut ostenderet Christum, dixit, Salutaris tui,  cuius natiuitate salus gentibus uenit; et quod ante erat paucis per eximiam fidem cognitum, factum est uniuerso orbi notissimum. Quapropter cum dicit: Redde mihi letitiam salutaris tui, Christum significat: cuius contemplatione inter ipsas quoque lacrymas letus erat, et prophetie sue munere inter penitentie sue ieiunia pascebatur. Redde, dixit, quia sibi nescio quid gratie senserat imminutum: quoniam ab illa gratia salutari tantum quis recedit, quantum se 173 reprehensibili conuersatione tractauerit. Nam cum dicit: Redde mihi letitiam salutaris tui, gratiam se Spiritus sancti sine dubio amisisse cognouerat, quam fragilitas humana non potest habere cum peccat. Sequitur, et spiritu principali confirma me. Rex ille sanctissimus, et propheta mirabilis, non putabat  precipuum munus esse, subiectis iura dictare, nationes exteras bello subigere; sed tota contemplatione translatus, curiosius expetebat in principali intellectu statui, quam in regni culmine contineri. Confirma me, dixit, ne iterum peccem, ne a te anime mutabilitate discedam. Nec incassum putemus, quod uir sanctus et cordis illuminatione radiatus, tertio spiritum nominauit, nisi quia indiuidue Trinitati deuotus, concedi sibi ab ea ueniam postulauit. Spiritus enim quantum ad essentiam Diuinitatis et Pater, et Filius, et Spiritus sanctus, recte dicitur unus Deus; sed pro distinctione personarum est proprium Patri, quod naturaliter sine initio ante secula genuit Filium; proprium est Filio, quod naturaliter a Patre  generatus est; proprium est Spiritui sancto, quod a Patre et Filio procedit; que ineffabili caritate atque cooperatione eorum consubstantialis eternitas et potestas omnia facit que uult in celo et in terra. Sed quamuis hec incomprehensibilia atque inexplicabilia, ita ut sunt, nobis nunc esse noscantur; tamen a nonnullis Patribus corporalium et simul existentium rerum talis similitudo proponitur. Inuenimus enim in sole tres istas proprietates: prima ipsa est substantia corporalis, quod sol est; deinde splendor eius qui in ipso permanet; tertia calor qui a splendore eius usque ad nos peruenit. Que hoc modo  arbitror estimanda, ut quod est in sole substantia corporalis, ita intelligatur in Trinitate quodammodo persona Patris; et quod est in sole splendor eius, hoc sit in  Trinitate persona Filii, sicut Apostolus dicit: Splendor glorie eius ; quod autem est in sole calor, hoc sit in Trinitate persona Spiritus sancti, sicut legitur: Quis se abscondit a calore eius ?

Datur etiam aliud exemplum incorporalium rerum, hoc est de anima, que ad imaginem Dei facta cognoscitur. Anima igitur est ipsa substantia incorporea, rationalis, in qua inest intellectus et uita eius. Quod ergo est in anima substantia, hoc intelligatur  in Trinitate persona Patris; quod autem est in anima uirtus et scientia, hoc intelligatur in Trinitate Filius, qui est Dei uirtus et Dei sapientia: et quod est in anima uiuificandi proprietas, hoc et in  Trinitate intelligatur Spiritus sanctus, per quem uiuificandi opus multis locis predicatur impleri; sicut ait Petrus apostolus in Epistola sua: Mortificatus carne, uiuificatus autem spiritu ; item Apostolus: Littera occidit, Spiritus autem uiuificat ; et in Euangelio Dominus ait: Spiritus est qui uiuificat, nam caro non prodest quidquam . Hec autem que diximus tria singulariter sequestrata nullatenus inueniuntur, quamuis intellectus noster ea distincta possit aduertere; sed ita naturaliter sunt unita, ut dum unum horum se obtulerit, simul tria semper occurrant. Sic per has similitudines tante rei aliqua nobis imaginatio ueritatis aperitur. Sunt et his alie Patrum disputationes simillime, sed quas nunc carnis infirmitas ad liquidum  uetat intelligi: tunc multo prestantius poterunt comprehendi, quando in maiestate sua Diuinitatem uiderint, quicunque beati sunt. Quas qui desiderat plenius agnoscere, sancti Hilarii, sancti Ambrosii, et sancti Augustini libros Trinitatis non desinat lectitare. Hec enim res ad disputandum quam magna, tam longa est. Nam et beatus Hieronymus aduersus hereticos in hoc psalmo luculenter et breuiter de Trinitate disseruit.

uers. 14. Doceam iniquos uias tuas, et impii ad te conuertentur. Quartam partem supplicationis ingreditur: ubi cum fuerit auditus, que fuerit gloria parcentis ostendit; ut ipse quoque purgatissimus acquiratur, cum alium ab infidelitate conuerterit; scriptum  est enim: Quia qui conuerti fecerit peccatorem ab errore uie sue, saluabit animam eius a morte, et cooperit multitudinem peccatorum . Duo sunt enim genera doctorum, unum quod instituit exemplis, aliud quod uerbis tantum noscitur admonere peccantes; quod hic utrumque deprehenditur sentiendum. Dicit itaque: Quoniam si prophete parcatur, delinquentibus spes remissionis maxima concedatur. Quis enim ad conuersionem non daret animum, ubi rex et propheta concesse sibi uenie prestabat exemplum? Siue illud secundum intelligi potest, quia liberatus a magno exitio predicare potuit gentibus diuersa magnalia Domini, que sequentium psalmorum textus ostendit. Pollicetur etiam compendium questuosum; ut quia ignouerat uni, multi per ipsum impii probarentur acquiri. Quod non elationis causa dicitur, sed  prouidentie uirtute prophetatur. Quanti enim per ista uerba Domino supplicantes ex reis redduntur liberi, ex obligatis feliciter absoluti?

uers. 15. Libera me de sanguinibus, Deus, Deus salutis mee, et exsultabit lingua mea iustitiam tuam. Sanguinibus, contra Latinam quidem linguam numerus pluralis uidetur assumptus; sed quia hoc in Grecis exemplaribus continetur, translator omnino laudandus est; elegit enim aliquid contra artem secularium ponere, quam a ueritate posita discrepare. Nam si diceret, a sanguine, unum forsitan peccatum uideretur ostendere; sed cum pluralem numerum ponit, multa esse sine dubio confitetur: quod idioma Scripture diuine possumus nuncupare. Hec figura dicitur  exallage, id est immutatio, quoties contra consuetudinem aut genus commutatur aut casus. Liberari ergo se propheta petit de carnalibus delictis, ut iam desineret in ista fragilitate peccare. Sanguis enim pro corpore humano ponitur, quia inter ceteros humores eius ipse potior [ed., prior] uidetur existere. Nam et in Euangelio Petro dicitur: Non tibi reuelauit caro et sanguis . Deus salutis mee significat Dominum Saluatorem, per quem salus pie credentibus datur. Addidit etiam, exsultabit lingua mea iustitiam tuam; id est, si me liberaueris de sanguinibus , laudem tuam lingua mea iuste loquetur; propter illud quod in preterito psalmo dictum est: Peccatori autem dixit Deus: Quare tu enarras iustitias meas ? Absolutus  enim recte loqui potuit, unde peccatorem lex diuina suspendit. Illud preterea uidetur afferre nonnullis aliquam questionem, quare post absolutionem 174 delicti dixerit: Laudabo iustitiam tuam; et non magis quod aptum erat posuit: Laudabo pietatem tuam? Pietati enim gratias agere debet qui precatus est indulgenter absolui. Sed si causam profunda ratione consideres, et iustitie diuine fuit, ut audiret ad se clamantem, parceret supplicanti, et susciperet confitentem. Siue quia due res iste in iudicio Domini semper adiuncte sunt; sicut in centesimo psalmo dicturus est: Misericordiam et iudicium cantabo tibi, Domine . Quod suo loco euidentius explanabimus.

 uers. 16. Domine, labia mea aperies, et os meum annuntiabit laudem tuam. Labia prophete que clausa fuerant conditione peccati, beneficio absolutionis aperienda pronuntiat. In reatu enim positis ora damnata sunt; sicut et Isaias dicit: O miser ego, quoniam immundus sum, qui cum sim homo, et immunda labia habeam, in medio quoque populi immunda labia habentis habitem . Os autem dicitur et cordis arcanum, unde efficaciter laus diuina cantatur. Merito ergo post absolutionem peccati, et labia sua aperienda esse pronuntiat, et os suum dicit Domini annuntiare posse preconia.

uers. 17. Quoniam si uoluisses sacrificium dedissem utique; holocaustis autem non delectaberis. Reum se culpa interueniente cognoscens humilis precator, insinuat  potuisse quippe regem facile sacrificia pecudum offerre, que adhuc illo tempore pro peccatorum expiationibus pendebantur, si holocausta Dominus libenter assumeret. Nam quod dicit, holocaustis autem non delectaberis, significat ritus sacrorum per immolationes pecudum, qui erant aduentu Domini respuendi. Unde constat prophetam sic ad Dominum tota mente translatum, ut non se sacrificiis que illo tempore gerebantur crederet expiandum, sed illa magis oblatione quam dicit inferius.

uers. 18. Sacrificium Deo spiritus contribulatus: cor contritum et humiliatum Deus non spernit. Postquam dixit que sacrificia Deus respuit, nunc dicit illa que poscit. Istud enim damus sacrificium Deo, spiritum superbie confessionis humilitate mactatum,  unde non sanguis egreditur, sed lacrymarum fluenta decurrunt. Nam spiritus iste, quando est letus, nos obligat; quando est secundum Deum contribulatus, absoluit. Dicit enim per quintam speciem definitionis, que Grece, , Latine ad uerbum dicitur, quod sit acceptius sacrificium quod offertur Deo, id est spiritus contribulatus. Sequitur etiam sententie huius indubitata promissio, per quam iam non sibi uenia petitur, sed eam Deo se humiliantibus pollicetur: id est, cor contritum et humiliatum Deus non spernit. Contritum dicit penitentie laboribus uehementer afflictum. Humiliatum, Deo scilicet; ut quod ante fuerat elatione superbum, fieret pia confessione deuotum. Et uide quemadmodum rerum ordo seruatus est. Non enim cor potuerat humiliari, nisi fuisset frequenti  tribulatione contritum. Nam quod dixit: Deus non spernit, iam sancte promissionis auctoritas est, que predicatur magis quam postulatur. Constat enim tales oblationes Deum non spernere, sicut illa cognoscitur priora sacrificia respuisse. Perquirendum sane uidetur quod frequenter in Scripturis diuinis pro intelligentia cor ponatur; dicit enim in Euangelio: De corde exeunt cogitationes male ; et Petrus apostolus Simoni ait: Cor enim tuum non est rectum coram Deo ; Isaias quoque testatur: Induratum est cor populi huius ; et in quarto psalmo: Quousque graui corde ? et in septimo: Scrutans corda et renes Deus ; hic quoque superius dixit: Cor mundum  crea in me Deus, ut cunctis indubitanter appareat ibi esse cogitationum nostrarum fontem, inde bonum malumque uenire tractatum. Nam et particula ipsa corporis nostri cogitationis sedes est [ms. G et ed., conoides est], que ignis habet imaginem; ut merito tali sit positione plasmatum, unde nobis potest uenire consilium.

uers. 19. Benigne fac, Domine, in bona uoluntate tua Sion, ut edificentur muri Ierusalem. Quinta pars que superest introitur, in qua iam, calamitatum anxietate deposita, memor promissionis diuine letus petit fieri quod Dominus dignatus fuerat polliceri. Supplicat itaque ut, quoniam Synagoga posita sub lege peccauit, per gratiam Christi succedens Sion, hoc est catholica firmetur Ecclesia. Dicitur ergo, in  bona uoluntate tua fac Sion, quasi ille mons tunc non esset effectus. Sed considera quia in eo significatur Ecclesia, per quam mundus scilicet potuisset ornari. O regio illa omnium patrona terrarum! O ciuitas magni Regis, que celestis patrie et imaginem portas et nomen! Quis te audeat localem dicere, que totius orbis terminos sanctissima fide probaris implesse? Nam si historiam uelis aduertere, significat forte tempora Theodosii, quando Eudoxia iugalis eius religiosissima feminarum, benemeritam ciuitatem ampliauit, et meliori murorum circulo coronauit.

uers. 20. Tunc acceptabis sacrificium iustitie, oblationes et holocausta; tunc imponent super altare tuum uitulos. Frequenter sic a sanctissimis uiris aliquid allegatur, ut subiungatur etiam uotiua promissio; ut  est illud: Quid retribuam Domino pro his que retribuit mihi? Calicem salutaris accipiam, et nomen Domini inuocabo . Ita et hic dicitur Patri: Tunc acceptabis sacrificium iustitie, id est Filii tui gloriosissimam passionem, qui se sacrificium pro omnibus obtulit; ut salutem mundus, quam suis operibus non merebatur, acciperet. Pulcherrime autem definitum est quid sit passio Domini reuerenda, id est sacrificium iustitie. Sequitur, oblationes et holocausta. Istud iam ad fideles pertinet Christianos, qui erant post aduentum Domini credituri: significans immolanda corda hominum uiuentium, non membra pecudum mortuorum. Illa enim ignis consumptibilis absumebat, ista incendium uitale discruciat; illa redigebantur protinus in fauillas, ista temporaliter animas  tribulationibus exurendo, ad ameni paradisi gaudia eterna perducunt. Sequitur, tunc imponent super altare tuum uitulos; sacerdotes scilicet, quando Ecclesia catholica fuerit Domini passione constructa. Nam cum superius dixerit, holocaustis autem non delectaberis, querendum est quare hic iterum uitulos immolandos esse promiserit? Dictum est per figuram allegoriam, que aliud dicit, aliud significat. uitulos quippe posuit, aut pro innocentibus adultis, quorum etas prima est, et a iugo peccati ceruix probatur aliena; et ideo in tali uerbo permansit, ut actum illum preterite legis indicaret fuisse rerum imaginem futurarum. Siue illos predicatores Euangelii promittit, quorum 175 imaginem in uituli figura Lucas Euangelista  suscepit, qui non mugitibus era uerberarent, sed orbem terrarum dominice fidei predicatione complerent. Siue illos magis uitulos debemus aduertere, qui animas suas in hostiam suauitatis sacris altaribus obtulerunt. Nam et Pater Augustinus, cum de figuris illis euangelicis ageretur , quodam loco ipsum Dominum uitulum dicit, qui se hostiam obtulit pro salute cunctorum. Quapropter siue de adolescentibus, siue de predicatoribus, siue de martyribus sentiatur: tales tamen propheta uitulos altaribus Domini potuit promittere, quos Christiane religioni nouerat conuenire.



Conclusio psalmi.

Dulcissimus nimis emanauit psalmus, de amaro  compunctionis fonte descendens. Sed quid lacrymarum Isreliticum populum tunc profudisse credamus, ubi tanta princeps afflictione plangebat? Quis enim illo flente non fleret? Quis dolente non gemeret, quando pro gemmato diademate rex cinerem gestabat in capite, canus puluere, non etate? Noluit enim se uideri forinsecus ornatum, qui se intus nouerat esse fedissimum: pulchrior sordibus suis, qui pompam seculi respuit in defictis. Dolor unius cordis fuit nimirum correctio ciuitatis, quando insanie crimen incurrit, qui tunc letus esse presumpsit. Felix profecto ter quaterque ciuitas ubi et seculi Dominus Deo penitere meruit, et gloriam crucifixionis Rex celestis accepit. Hinc est quod dum in hoc libro septem psalmi penitentium esse doceantur, Ecclesiarum  usu receptum est; ut quoties peccatorum uenia petitur, per istum magis Domino supplicetur, non immerito. Primum quoniam in nullo psalmorum que penitentibus maxime necessaria est, tanta uirtutis humilitas inuenitur, ut rex potens et in prophetali culmine constitutus, tanquam extremus hominum sua festinauerit peccata deflere. Deinde quia post absolutionis promissionem tanta se constrinxit necessitate lacrymarum, quasi ei minime fuisset ignotum. Electum est plane temperatum et expeditum supplicationis genus, quod omnis etas uere sapiens debeat appetere, et ad subitum festinanter possit implere. Non enim hic ut in ceteris penitentibus aliquid difficile dicitur, quale est illud in sexto psalmo: Lauabo per singulas noctes lectum meum;  lacrymis meis stratum meum rigabo . Nec illud quod in trigesimo primo psalmo dicit: Grauata est super me manus tua: conuersus sum in erumna mea,  dum configitur spina . Non illud quod in trigesimo septimo psalmo ait: Computruerunt et deteriorauerunt cicatrices mee a facie insipientie mee . Nec illud quod in centesimo primo psalmo dicit: Quia cinerem tanquam panem manducabam, et potum meum cum fletu temperabam . Non illud quod in centesimo uigesimo nono dicit: De profundis clamaui ad te, Domine . Nec illud quod in centesimo quadragesimo secundo: Quia persecutus est inimicus animam meam, humiliauit in terra uitam meam. Collocauit me in obscuro sicut mortuos seculi, et anxiatus est in me spiritus meus . Sed a propheta correptus, et peccati sui agnitione perterritus, petit rex a clementissimo iudice ut per misericordiam ipsius ablutus,  sordibus omnium peccatorum reddatur omnino mundissimus. Sic magister optimus et districtas alibi satisfactiones fortioribus uiribus dedit, et infirmis ista temperata concessit: que merito pia mater elegit Ecclesia, ut filios suos ad gratiam blandissime confessionis modis omnibus inuitaret. Nam potest hic et illud fortassis intelligi; ideo eum in hoc psalmo dixisse: Doceam iniquos uias tuas, et impii ad te conuertentur: quoniam preuidebat sequentes populos per istum psalmum copiosissime penitentie munera petituros. Illud plane uideamus, quid est hoc quod nos frequenti meditatione hunc psalmum licet iterare, nec nobis impedit ad honores ecclesiasticos expetendos; si uero a sacerdote supra nos penitentie uoto dicatur: quoniam ex persona datur, iuste  a canonibus uetamur ultra accedere. Quidquid enim in Christi nomine percipimus, inuiolabile nobis et definitiuum decet esse iudicium. Ita fit ut penitentiam unumquemque et apud se iugiter liceat agere, et quando per sacerdotem data fuerit, non nos permittat ulterius ad ecclesiasticos honores accedere. Huius autem nec numerus uacat; pertinet enim ad annum iubileum, qui apud Hebreos contractus ueteres obligationesque soluebat, quem in Leuitico Dominus annum remissionis uniuersos habitatores terre uocare precepit. Pertinet quoque ad Pentecosten, quando post ascensionem Domini apostolis Spiritus sanctus aduenit, miracula faciens, et carismatum dona concedens. Sic et psalmus hic calculo quinquagesimo constitutus, si corde puro dicatur, delicta dissoluit,  chirographum nostre obligationis euacuat, et nos a debitis delictorum tanquam remissionis annus, prestante Domino, reddit immunes.



PARS SECUNDA.



176 TITULUS PSALMI LI.



In finem, intellectus Dauid, cum uenit Dech Idumeus, et annuntiauit Sauli, et dixit illi: Ecce uenit Dauid in domum Abimelech.


Ut titulum nobis aperiat causa breuiter intimanda est. Cum Dauid fugeret Saulem, uenit ad sacerdotem Abimelech, qui susceptus ab eo, et panes propositionis accepit et gladium quo occiderat Goliam. Panes  propositionis significauerunt sacerdotem, gladius sacratus futurum potentissimum regem. Ibi casu inuentus Dech Idumeus prepositus mulorum, nuntiauit omnia regi Sauli . Tunc iratus Saul, Abimelech cum aliis sacerdotibus eiusdem ciuitatis ab ipso fecit interfici. Iste autem Dech per quem talia prouenerunt, patriotico nomine cognominatus est Idumeus. Que utraque uerba coniuncta,  sicut Patrum tradit auctoritas, indicant motus terrenos. Que significatio uerborum Antichristi actibus non immerito deputatur. Dech enim Idumeus Dauid aduersarius fuit, sicut Christo Antichristus erit. Iste sacerdotes exstinxit, ille facturus est martyres: iste nominis significatione indicat motus terrenos, ille cunctum orbem moturus est, dum eum presumptione sacrilega ad culturam sui nominis coget. Quapropter per nomen Dech Idumei iure Antichristus intelligitur, cui tantis comparationibus similis approbatur. Et ideo totus hic titulus ad aduentum Domini secundum, per tempus Antichristi iure referendus est: quoniam omnia ad Christi manifestationem competenter aptantur; ut psalmo suo titulus non discrepare, sed potius congruere uideatur.



Diuisio psalmi.


Spiritu sancto illuminatus propheta, respexit ante iudicium Domini, Antichristi consurgere abominabilem principatum. Et ut fidelium corda roboraret, in prima parte psalmi facta in eum inuectione consurgit; ne se nimium in suis iniquitatibus extolleret, cui finis grauissimus immineret. Secunda parte adhuc eum increpans dicit, et quod celeri fine rapiatur, et quod cum sanctis Domini non habeat portionem. Tertia stuporem dicit prouenire sanctorum, quando diabolus, qui in hoc seculo nimia presumptione grassatus est, in fine miserrimus abiectusque uidebitur. Quarta parte propheta confidens de Deo, in futuro seculo cum sanctis habere se estimat beatissimam portionem. Aliqui uero hunc psalmum generaliter  in peccatores dictum esse putauerunt. Sed cum pro talibus magis precipiatur orari, qui spem conuersionis minime perdiderunt, consequens est ut de Antichristo magis et sequacibus eius accipiatur, qui iam obstinationis sue crudelitate noscitur esse damnatus: maxime quia, sicut dicitur inferius, in fine seculi erit destruendus.



Expositio psalmi.

uers. 1. Quid gloriaris in malitia, qui potens es in iniquitate tota die? Cum Scriptura diuina nec in bonis actibus dicat esse gloriandum, sed precipiat ut qui gloriatur, in Domino glorietur : nunc propheta uirum sceleratum de sola se malignitate ietantem, cum indignatione redarguit, cur uelit de  malis actibus gloriari, unde deberet potius, conscientia 177 teste, confundi? Est autem energie pars, quoniam absentem personam alloquitur quasi presentem. Hunc enim per subsequentes uersus facta inuectione, mirabili proprietate describit; ut per mores suos conspici uideatur, qui post longum tempus creditur esse uenturus. Potens etiam in iniquitatibus ille est qui, in malo permissus, ualet implere quod nititur. Sed quantum in nequitia ualidus, tantum est probis moribus exsecrandus. Sed ne hoc ad momentum fieri uideretur, additum est, tota die, quod uniuerse uite significat tempus; ut sine aliqua intermissione malum semper et operetur, et cogitet.

uers. 2. Iniustitiam cogitauit lingua tua: sicut nouacula  acuta fecisti dolum. Pessimorum consuetudo mirabili breuitate describitur, qui non ante cogitant quam loquantur, sicut sapientissimus Salomon dicit: In ore stultorum cor eorum . Hic enim dicit linguam cogitasse, non cor; ut illa que prudentium consilio famulari solet, in ipsis locutionibus suis cogitasse uideretur. Que ideo inconsulta protulit, quia ea premisso iudicio non limauit. Cogitauit enim lingua, utrumque declarauit, et facilem uoluntatem leuissime mentis, et precipitationem inconsultissimam dictionis. Possumus enim interdum mala cogitare, et lingua non dicere. Hic uero praui hominis pessima consuetudo damnatur. Addidit, sicut nouacula acuta fecisti dolum. Nouacula est in quadam subtilitate tensum latius ferrum, radendis pilis acutissimum  preparatum; quod licet barbe segetem metat impressum, corporis tamen substantiam relinquit illesam. Conuenienter ergo seuissimi hominis dolum acute nouacule comparauit; quia sicut illa hominem non ledit, ita nec iste animam iusti sub quauis afflictione percellit. Potest enim radere omnia que sunt forinsecus attributa, quasi pilos; sed anime interna tunc magis efficit pulchriora, quando ei nititur auferre mundana.

uers. 3. Dilexisti malitiam super benignitatem, iniquitatem magis quam loqui equitatem. Nunquam malum derelinquit qui cognoscitur amare quod peccat. Illas enim res absolute deserimus, quas, odio interueniente, damnamus. Nam peccator iste nequissimus diligere dicitur uitia sua, qui exsecrabili morbo corruptus,  illud magis appetibile iudicat, quod boni mores semper accusant. Et ut culpis eius augmenta congeminet, addidit, super benignitatem; ut, etsi animum eius aliquando benignitas tangeret, mox tanquam detestabile uitium repudiata [ms. A., repudians] sorderet. Sequitur, iniquitatem magis quam loqui equitatem. Plerumque homines qui peccata faciunt, per decorem se composite locutionis abscondunt. Nolunt in se deprehendi que norunt generalitatis exsecratione damnari. Iste autem sic professus est malum, ut loqui non erubescat que sapientium uota repudiant. Et respice quemadmodum multas res his tribus uersibus breuiter intimauit. Que figura dicitur leptologia, id est subtilis locutio, quando res singule minutatim ac subtiliter indicantur.

 uers. 4. Dilexisti omnia uerba precipitationis, lingua dolosa. Interposito diapsalmate, uenit ad secundam partem. Sed quamuis nobis sceleratissimum aliquem proponamus, quis erit cuius tanquam de precipitio montis dolosa uerba descendant? Sed de Antichristo uere dicitur, qui preposteratis moribus atque confusis diligit iniquitatem; currit ad omnia uerba precipitationis, iubet quod nullum iuuat; et totum cum dolo loquitur, a quo nulli profutura censentur.

uers. 5. Propterea destruet te Deus in finem, euellet te, et emigrabit te de tabernaculo suo, et radicem tuam de terra uiuentium. Destruet Deus in hac uita prosperrime quos iterum edificare decreuerit; in finem autem qui destruitur, eternis suppliciis deputatur.  Nam propter illa que superius dicta sunt, in fine seculi ore Domini tyrannus ille plectendus est; ut tam ingens nequitia aduentu summi Iudicis destruatur, cuius potentie tempora Daniel quoque definit dicens: Quoniam in tempus temporum, et dimidium temporis, in consummanda dispersione fient omnia hec . Sequitur: Euellet te, et emigrabit te de tabernaculo suo. Pena ingens, formidolosa damnatio! de amenissimo Domini tabernaculo euelli, et in perpetuis ignibus mancipari: ubi nec uirere cuiquam datum est, nec florere concessum; sed tanquam arbor grandeua radicitus euulsa, eterna sterilitate siccabitur. Potest etiam quosdam mouere, quod uerba ista Antichristo nequeant conuenire. Dicit enim, emigrabit te de tabernaculo suo, cum homo paganissimus  ibi non uideatur esse plantatus. Sed hoc a membris ipsius potest accipi, qui in Ecclesia quidem corpore uidentur esse, non animo; quia sicut fideles membra sunt Domini Saluatoris, ita et ille suos complices in unam colligit nequitie societatem. Addidit, et radicem tuam de terra uiuentium. Radices erunt Antichristi consentanei ministrique diaboli; et ideo radicem ipsius cum ipso de terra uiuentium dicit esse euellendam, quia cum sanctis Domini nec diabolus, nec Antichristus, nec sequaces eorum habebunt aliquam portionem. Respiciat eius penam, qui potentiam ipsius hic putauerit admirandam; et necesse est ut habeat uilissimum, cuius dominium non dubitat amputandum.

uers. 6. uidebunt iusti, et timebunt; et super eum  ridebunt, et dicent. uenit ad tertiam partem, in qua prophete preuidebat spiritus, quod adhuc datum est post longa tempora prouenire. Sed quamuis iusti iugiter Deum timeant, et de eius potentia non desinant magnum aliquid arbitrari, tunc tamen talia uidebunt, que super humanas cogitationes uehementius expauescant. Timebunt ergo, ad gloriam diuinam respicit, non ad pene formidinem; loquitur enim de beatis. Sequitur: et super eum ridebunt, et dicent. In isto seculo iusti deflent potius quos errare cognoscunt; sicut Apostolus dicit: Ut lugeam multos ex his qui peccauerunt et non egerunt penitentiam . Sed quoniam in futuro iudicio penitentie non erit locus, merito supra eum iusti ridebunt: quoniam sancta Domini patientia a perfido iniqua  uoluntate contempta est. Sed ne risum ipsum, ut hic plerumque prouenit, leuissimum putaremus, subsequitur que uerba dicturi sunt; ut cum iudicio Domini beatorum consentanea uoluntas possit ostendi.

uers. 7. Ecce homo qui non posuit Deum adiutorem sibi, sed sperauit in multitudine diuitiarum suarum, et preualuit in uanitate sua. Ecce dum dicitur extensa manu, peccatoris sors nefanda monstratur; claret ad quid producta sunt 178 opera, que gloriosa crudelissimus estimabat. Diuitias uero hic uniuersas pompus seculi debemus accipere, quibus ille nefandissimus abundabit; sicut Daniel propheta commemorat: Et dominabitur in occultis auri et argenti, et in omnibus  cupiditatibus Aegypti . Non enim tantum auro locuples erit, sed et numerositate gentium et dominatione terrarum, miraculorum quoque ostensione gaudebit, honoris etiam praui se elatione iactabit, et ceteris uitiis plenissimus erit, que Aegypti nomine uidentur intelligi. Sed hec omnia erunt uana, quoniam a Domino probantur aliena. uanum enim dicitur, quod est inane, fragile uel caducum, et ab ipsa firmissima ueritate discretum. Nam quamuis principatui eius omnia mundana famulari posse uideantur, in uanum tamen preualuit, qui sibi profutura nullatenus acquisiuit; sicut de ipso et Doctor gentium dicit: Extollens se sine causa inflatus amentia carnis sue, et non tenens caput, ex quo omne corpus per coniunctiones perductum et porrectum  crescit in crementum Dei .

uers. 8. Ego autem, sicut oliua fructifera in domo Dei, speraui in misericordia Dei in eternum, et in seculum seculi. uenit propheta ad quartam partem, in qua iam letus exsultat, id est in aduentu longissime uicinitatis. Et merito se oliue comparat, quia de eius germine Dominus Christus effloruit, qui spirituali oleo perunctus est pre consortibus suis. Sed hec oliua beatissima talem fructum intulit, qui omne genus humanum peccatis aridum, misericordie sue faceret largitate pinguescere. Addidit etiam: In domo Dei, ubi reuera fructus felicis istius arboris adoleuit. Sed ideo fructus ille [ed., illi] mirabilis prouenit, quia iste sperauit in misericordia Dei; Antichristus enim sperabit in multitudine diuitiarum suarum. Hoc  autem contra illud ponitur, ut appareat qui fructus sit in Diuinitate sperare, et qualis interitus spem in Domino non habere. Quod schema dicitur syndicasmos, id est collatio, quando res diuerse in contrarium sibimet comparantur. Et ne putaretur ista confidentia ad tempus fuisse suscepta, subiunxit, in eternum, quod est in seculum seculi. Que res ideo repetita cognoscitur, ut spem omnino fixam habuisse in illa eternitate iudicetur.

uers. 9. Confitebor tibi, Domine, in seculum quia fecisti; et exspectabo nomen tuum, quoniam [ed., quod] bonum est ante conspectum sanctorum tuorum. Dum bona sue confessionis saluberrimus predicator enuntiat, quemadmodum nos facere debeamus ostendit. Hic enim datum est confiteri, ut ibi mereamur absolui.  Adiecit, quia fecisti: ubi intelligendum est per figuram eclipsim, misericordiam, in qua se superius sperasse testatus est. Sequitur, et exspectabo nomen tuum, quoniam bonum est. Nomen eius exspectat, qui se in iudicio Domini Saluatoris per misericordiam eius credit esse saluandum, dum uocabulum tale in se estimat esse complendum. Quod iure dicitur bonum, ubi et spes salutis, et totius uite palma suscipitur. Additum est quoque, ante conspectum sanctorum tuorum, quando iam gaudium generale iustorum est, et concordi exsultatione laus Domini sine fine cantabitur.



Conclusio psalmi.

Post illas quinquagesimi psalmi felices lacrymas,  et expiationem beatissimam peccatorum, quam letus propheta in aduersarium Domini diuinitatis amore prorupit, deuotissime hostem regis sui persequitur, qui peccatorum fuerat aduersitate liberatus. Sed quamuis diuersis locis et laus inueniatur et uituperatio, que pertinent ad demonstratiuum genus; in isto tamen psalmo pulcherrime partes utrasque complexus est. A principio siquidem usque ad illud, ubi ait: Preualuit in uanitate sua, partem uituperationis exsequitur. Inde uero que sequuntur usque ad finem, laudatiue qualitatis forma monstratur. Sic perfectio demonstratiui generis utrisque lateribus constat impleta. Meminisse quoque nos congruit secundum hunc esse psalmum, qui Antichristi prophetauit aduentum, mirabili sibi dispositione coniunctum. Nam  sicut per Eliam et Enoch, duobus est uiris sanctissimis in fine seculi destruendus, ita et per hos geminos psalmos, ne occultus terreat Antichristus indicatur. Unde conuenienter post quinquagesimum hic psalmus est positus, quoniam filius iniquitatis, de quo loquitur, terminum remissionis excedens, nullam ueniam habere cognoscitur.



EXPOSITIO IN PSALMUM LII.



In finem, pro Amalech intellectus Dauid.

Cum psalmus iste magna ex parte, similitudine uersuum decimo tertio conuenire noscatur, intellectus ipsorum quam maxime permutatus est diuersitate titulorum. Nam cum ille habeat psalmus Dauid, iste continet in finem, pro Amalech intellectus Dauid: ita  non mutatis uersibus aliud ille, aliud iste pronuntiat esse uenturum. Ille enim contra Iudeos promitur, iste contra omnes peccatores insurgere generaliter indicatur; ille de incarnatione Domini, iste de aduentu iudicii in fine psalmi dicturus est. Pulchrum plane dicendi genus, quod per figuram allegoriam prouenit, idem dicere, et aliter que sunt dicta sentire. Miroque modo reperitur diuersitas in sensibus, ubi se non mutauit eloquium. Nunc de tituli istius sermonibus intimemus. In finem, pro Amalech intellectus Dauid. In finem quid significet frequenti expositione iam notum est. Amalech autem gens fuit que contra Dei populum acerrima nimis et frequenti concertatione pugnauit. Huius nominis interpretatio talis est, pro parturiente siue dolente. Quod nunc  ad Ecclesiam Domini competenter aptamus, que tanquam dolens ac parturiens populum commonet perfidorum, ut a suis iniquitatibus conquiescat, ne in diuina disceptatione dispereat; sicut Apostolus ait: Filioli mei, quos iterum parturio, donec Christus formetur in uobis .



179 Diuisio psalmi.

In primo membro psalmi Ecclesia loquitur, increpans eos qui nolunt ad spiritualia bona sua corda conuertere, sed imitatione mutua inuicem sordidis actibus polluuntur. Secundo loco dicit eos recepturos mala, que in plebem fecerint Christianam. Tertio fideles populos monet equanimiter molestias seculi  sustinere, donec iudicium Maiestatis adueniat, ubi omnes beati indubitanter bona recipient que Dominus pollicetur.



Expositio psalmi.

uers. 1. Dixit insipiens in corde suo: Non est Deus.

uers. 2. Corrupti sunt, et abominabiles facti sunt in uoluntatibus suis: non est qui faciat bonum, non est usque ad unum. Hic iterum si uolumus intueri, ita nobis categoricus syllogismus enascitur. Insipientes corrupti sunt, et abominabiles facti sunt in uoluntatibus suis. Omnes qui corrupti sunt et abominabiles facti sunt in uoluntatibus suis, dicunt in corde suo: Non est Deus. Insipientes igitur dicunt in corde suo: Non est Deus. Nunc ad ea que posita sunt subtilius  exponenda ueniamus. uerbum dicere, proprium lingue, non cordis est. Sed quia cogitationes nostras potentia Diuinitatis intelligit, recte dictum est, insipientis cor dicere, quod ad aures Domini potuit peruenire; scilicet non ad ignoscendum, sed ad uindicandum [ed., iudicandum]; sicut Dominus in Genesi dicit: Descendam et uidebo utrum clamorem qui uenit ad me opere compleant , etc. Nam qui omnipotenti uerbo aliqua occasione detrahit, nec catholicis regulis acquiescit, utique insipiens est; quia uere sapientie dona contempsit. Iste ergo in corde suo negat Deum; nam si uere Deum crederet, nulla in eum prauitate peccaret. Et ut hunc insipientem per multiplices errores potuisses aduertere, pluralem illi numerum decenter adiunxit; dicit enim:  Corrupti sunt et abominabiles facti sunt in uoluntatibus suis. Omnes heretici uno uerbo notati sunt; nam Deo recte non credidisse corruptio est: quoniam a uitali sensu discedunt qui mortiferis persuasionibus implicantur. Hos subsequitur pena iustissima; ut abominabiles in uoluntatibus suis fiant, qui corruptis sensibus obsecundant. Addidit, non est qui faciat bonum, non est usque ad unum. Hec figura dicitur anaphora, id est relatio, quoties unum uerbum frequenti iteratione repetitur. Hoc est enim quod doloribus plena parturiebat Ecclesia; ut in tanta multitudine perditorum non sit qui bonum possit operari. Quod de illis tantum debet accipi qui, extra religionem positi, in detestabili obstinatione perdurant. Nam, ut hoc de ipsis possis aduertere, inferius  dicturus est, qui deuorant plebem meam; eos enim ibi designat qui fidelem populum apertis faucibus persequuntur.

uers. 3. Dominus de celo prospexit super filios hominum, ut uideat si est intelligens aut requirens Deum. Prospexit reuera Dominus de celo, id est de uno quoque predicatore suo, quos tanquam celum insidet. Super filios hominum, quando ab apostolis et prophetis se fecit salutariter predicari; ut quem gentilitas Deum ignorabat esse, per eos manifesta ueritate cognosceret. Et reuera filios hominum sub magna pietate prospexit; ut non errantes perderet, sed penitentes pia confessione saluaret. Sequitur, ut uideat si est intelligens aut requirens Deum. Cum  Deus occultorum sit cognitor, et sciat omnia antequam fiant, hic dictum est, ut uideat, id est uidere faciat; sicut et Abrahe dictum est: Nunc cognoui quoniam diligis Dominum Deum tuum . Que figura dicitur hypallage, id est permutatio, quoties uidere aut cognoscere dicimus eum qui uidere uel cognoscere nos facit. Quod ideo dictum est, ut incredulis excusatio tolleretur; cum uniuersis gentibus predicatus Dominus Christus longis ante temporibus nosceretur.

uers. 4. Omnes declinauerunt, simul inutiles facti sunt: non est qui faciat bonum, non est usque ad unum. De illis dicit qui corde durato in scelerato permansere proposito. Omnes enim et pro parte possumus dicere; ut ad illos tantum pertineat, qui  nefariis persuasionibus excecantur. Pulchro autem ordine uerba descendunt. Prius enim fuit, ut declinarent; secutum est, ut inutiles sibi fierent. Addidit, non est qui faciat bonum, non est usque ad unum. Dolor ille cogitationum tanquam erumpens partus effusus est. Repetit uerba; quia in obstinatis sensibus fructuosum non potuit inuenire remedium. Merito ergo pro illis Ecclesia prodit dolorem suum, de quibus fidelis populus non poterat habere profectum. Usque ad unum dum dicitur, omnes negantur. Nam si aliquem bonum uoluisset intelligi; non diceret usque ad unum, sed preter unum. Et intende quod tertii decimi psalmi quinque uersus, qui ad Iudeos competenter aptantur, subsequentes ademit; ut totum intellectum generaliter ad omnes incredulos populos  absolute transponeret.

uers. 5. Nonne cognoscent omnes qui operantur iniquitatem, qui deuorant plebem meam sicut cibum panis? Deum non inuocauerunt. uenit ad secundam partem, ubi Ecclesia Dei redarguit excedentes in populum Christianum. Dicendo enim: Nonne cognoscent, cognituros esse confirmat; quia facere non debent quod scelerata iniquitate presumunt. Nam et ipsum uerbum preposteratis syllabis patet; intelligendum est enim, ne non cognoscent. Que figura dicitur anastrophe, Latine peruersio, quoties uerba conuerso ordine proferuntur. Operantur uero iniquitatem, qui fideles Domini laniare contendunt, qui contra mandata eius uiduas opprimunt, pupillos exspoliant. Qui deuorant, dixit, id est deglutiunt, totaque  scelerum uelocitate consumunt. Nec illud uacat quod dicit, plebem meam; ut ostenderet omnia superiora se dixisse de pessimis, quando eos in augmento sceleris plebem suam deuorare testatur. Nam si illud generaliter de humano genere  uelis accipere, hic incompetens facta uidebitur esse discretio. Et ut auiditatem dilacerationis ostenderet, addidit, sicut cibum panis; scilicet qui semper desideranter in usu est. Nam quamuis singulis quibusque temporibus escarum diuersitate satiemur, iugiter nobis tamen panis edulium est. Subiunxit etiam, Deum non inuocauerunt. Ad consolationes fidelium redit, quoniam que a peccatoribus contra Domini uoluntatem fiunt, 180 fine celerrimo dissipantur;  et quidquid preter illum fuerit, uelut fumus in auras euanescit ethereas.

uers. 6. Illic trepidauerunt timore, ubi non erat timor. Peccatores mundi istius bona cogitantes, in isto seculo magis timent, ne adepta felicitate fraudentur, ne diuitiis minus perfruantur inuentis, ne acquisitis priuentur honoribus. Hic enim uiui formidant amittere que se tamen norunt humana conditione relinquere. Illa enim non cogitant per que uerissimo timore torquendi sunt, quando illis erit fletus et stridor dentium. Et ideo subaudiendum est, ubi non erat timor, scilicet iustus.

uers. 7. Quoniam Deus dissipabit ossa hominum sibi placentium; confusi sunt, quoniam Deus spreuit eos. uersus iste non est dictus in tertio decimo psalmo,  sed nouiter hic ad confirmandum iudicii tempus apponitur; quia totum de ipso dicturus est, quod in illo  propter tituli diuersitatem non uidetur posse congruere. Deus enim in futura disceptatione ipsorum dissipat ossa, id est obstinationes durissimas, quorum nouit atrociter induruisse proteruiam. Addidit quoque, sibi placentium; quod sceleratorum specialiter esse dignoscitur. Iustus enim uir sibi semper displicet, dum carnis sue uitia celesti consideratione castigat. Intelligit enim illam partem fouendam non esse, unde se nouit ad eterna supplicia peruenire. In peccatoribus uero contra est; amant unde pereant, desiderant unde damnentur; et placet illis malum per quod penas perpetuas sustinebunt; sicut in decimo psalmo iam dictum est:  Qui autem diligit iniquitatem, odit animam suam . Addidit, confusi sunt, quoniam Deus spreuit eos. Istos tales, qui sibi placent, necesse est confundi, quoniam illos certum est a regno Christi omnipotentis arceri.

uers. 8. Quis dabit ex Sion salutare Isrel? dum conuerterit Dominus captiuitatem plebis sue. uenit ad tertiam partem iam letior mater Ecclesia, ad textum reuertens tertii decimi psalmi; ut sicut principium posuit simile, ita finem illi termino concluderet consonantem. Quis dabit, addendum est, nisi tu, Domine? Credentis enim uerba sunt, non dubitantis. Ex Sion, illam dicit speculationem felicem, in qua Dominus aspicitur, et Maiestas ipsa uero lumine cordis hauritur. Hec est salutaris Isrel, id est que  uitam prestat populo fideli Deum uidenti. Adiecit, dum conuerterit Dominus captiuitatem plebis sue; hoc est, dum adhuc in hoc seculo plebs deuota tribulationum anxietatibus uidetur esse captiua, quando ad promisse libertatis necdum potuit peruenire remedia. Nam quandiu fideles suos hinc liberat, ipse etiam hic dat ex Sion salutare Isrel, cum labores sanctorum suis beneficiis consolatur.

uers. 9. Exsultabit Iacob, et letabitur Isrel. uersus iste futuram commemorat felicitatem, quando fideles Domini plenissima libertate gaudebunt. Et respice quod in resurrectione generali frequenter patriarcha Iacob nominatur, propter illud: Iacob dilexi, Esau autem odio habui . Congrue  siquidem dilectus in tanta temporis commemoratione ponitur, ubi sine fine gaudetur. Intulit, et letabitur Isrel. Isrel interpretari diximus, uir uidens Deum. Quod tunc Ecclesie sine dubitatione conceditur, quando, sicut illi promissum est, in eterna patria feliciter collocabitur.



Conclusio psalmi.

Studiosissime nobis consideranda est uarietas et parilitas ista psalmorum, quando in uerbis consonantia, et in intellectu probatur esse diuersitas. Absolutissime siquidem prodit diuini eloquii coruscabilem dignitatem; ut in iisdem sermonibus salua fide res diuersas intelligere debeamus. Nam si coloribus gemmarum datum est uaria luce radiare; si auibus quibusdam concessum est diuersis splendere coloribus;  si cameleontem in uno atque eodem corpore, modo prasinum, modo uenetum, modo roseum, modo pallidum humani oculi contuentur, cur et diuina eloquia diuersitatem intelligentie non haberent, que frequenter et abyssis comparantur? Nam motu tremulo uaria pelagus luce resplendet. Hinc est etiam quod orthodoxi Patres de uno loco diuersa dicunt, et tamen omnes salutariter audiuntur: unde et quidam nostrorum ait: Margarita quippe est sermo diuinus, et ex omni parte forari potest. Meminisse quoque nos conuenit secundum hunc esse psalmum qui de Iudeorum increpatione et conuersione prolati sunt; qui sicut nunc per utraque Testamenta increpantur assidue, ita residui in seculi fine saluandi sunt



EXPOSITIO IN PSALMUM LIII.



In finem, in carminibus intellectus Dauid, cum uenerunt Ziphei, et dixerunt ad Saul: Nonne ecce Dauid absconditus est apud nos?


In finem Christum significari notissimum est. In carminibus, id est in psalmi presentis opere. Carmen quippe est, quod metri alicuius pedibus procedens, statutis regulis continetur; sicut omne Psalterium in Hebrea lingua constat esse formatum. Istud ergo carmen Christi significat laudes. Intellectus autem Dauid Dominum denuntiat Saluatorem, quem ille a proficue [ed., perspicue] semper intelligens, nimio desiderio cupiebat salutariter aduenire. Sequitur, cum uenerunt Ziphei, et dixerunt ad Saul: Nonne  ecce Dauid absconditus est apud nos? Hic iterum historia Regum introducitur ; nam Ziphei a uico Syrie, in quo habitabat Ziph, dicti sunt Ziphei. Qui uenientes ad Saul, prodiderunt Dauid apud se esse celatum. Sed exerentes [ed., exercentes] malitiam suam, sancto uiro minime nocere potuerunt. Nunc uideamus quos populos nomina ista significent, ut sacramenta huius psalmi euidentius innotescant. Ziphei significant florentes, quod in isto mundo peccatoribus datum est. Dauid autem figuram gerebat Domini Saluatoris, per quem declaratur populus Christianus. In hac ergo similitudine decenter exprimitur, hic perfidos esse florentes ac liberos, et fideles absconditos atque conclusos. Unde nunc propheta a  talibus se liberari deprecatur, ne inimicorum manibus eorum proditionibus contradatur.



181 Diuisio psalmi.

A Saulis periculo propheta liberatus, per totum psalmum Domino gratias agit, quia eum Zipheorum non potuit nocere proditio. In prima parte deprecatur ne eum inimici fortissimi grauare preualeant. Secundo loco aduersarios suos spirituali pietate supplicat debere conuerti; quod omnem conuenit petere Christianum; ut a florentibus huius mundi ita debeat liberari, quatenus conuersionis eis gratia non negetur.



Expositio psalmi.

uers. 1. Deus, in nomine tuo saluum me fac, et in  uirtute tua libera me. Figura hirmos, id est conuenientia, que fit quando series orationis tenorem suum usque ad ultimum seruat, totam hanc psalmi partem cognoscitur obtinere. Orat enim propheta ut in nomine Domini Saluatoris a persequentium malignitate liberetur. Multi enim in hoc mundo saluari sibi uidentur ad presens, sed non in nomine Domini; ut si quis philacteriis uel incantatione sacrilega presentibus egritudinibus nonnullis appareat subleuatus; et ut si quis corrupto iudice pecuniarum molibus a facinore commisso liberetur. Iste uero illam petit sibi tribui sospitatem, que uenit a Domino; ut hic utique fide sincerissima perseuerans, a pestilentia mundi istius concessa mentis incolumitate saluetur. Sequitur, et in uirtute tua libera me. Superius petiit  ut in hoc seculo in nomine Domini sumeret medicinam; nunc autem rogat ut in iudicio futuro eius uirtute liberetur. Nam sicut hic sub imbecillitate corporis uenit, ita ibi in maiestatis sue uirtutibus apparebit. Sic in uno uersu hec duo, que sunt a religiosis principaliter expetenda, completa sunt. Quod merito unusquisque fidelis, merito dicit populus Christianus.

uers. 2. Deus, exaudi orationem meam; auribus percipe uerba oris mei. Repetit iterum nomen Omnipotentis; ut cum frequenter Deus imploratur, non tardetur auxilium. Sed quia poterat exaudire orationem et tacitam, addidit, auribus percipe uerba oris mei; ut iam non solum cordis instinctum, sed etiam uocis exaudiret affatum [ed., affectum]. Insigniter autem  positum est, percipe: quia illa proprie percipere dicimur, que mentis arcano recondimus.

uers. 3. Quoniam alieni insurrexerunt aduersum me, et fortes quesierunt animam meam; non proposuerunt Deum ante conspectum suum. Causa nunc predicte orationis exponitur. Sed cum Ziphei de tribu Iuda fuisse noscantur , quare alienos dixit aduersus se insurrexisse? uerum hic alienos non uult peregrini generis uiros intelligi, sed operibus a Domino factos extraneos. Merito, quia dum ab illis auxilium defensionis quesiuerit, apud ipsos magis insidias proditionis inuenit. Fortes enim Saulem uult intelligi cum ministris, quem et potentia regalis erigebat, et liuor insane mentis armabat.  Sequitur, non proposuerunt Deum ante conspectum suum. Ille proponit Deum ante conspectum suum, qui credit eum ubique esse presentem, et facile agnoscere que uoluntas nititur humana complere. Perditi autem ideo non proponunt Deum ante oculos suos, quia ignorare illum credunt que scelerata mente concipiunt. Hec est pia oratio quam desiderabat audiri, ne illi permitterentur suas uoluntates efficere, quos constabat Deum ante oculos suos non habere.

uers. 4. Ecce enim Deus adiuuat me, et Dominus susceptor est anime mee. uenit ad secundam partem, ubi post orationis deuotissimam sanctitatem, auxilium sibi Domini spirituali presumptione promittit. Adiuuat, dixit, utique laborantem; ut potuisset  ferre que supra eum nitebantur impii congregare. Sequitur etiam quod sit istud adiutorium; id est, et Dominus susceptor est anime mee. Quem ille suscipit, non solum in laboribus adiuuat, sed etiam a peccatis omnibus miseratus absoluit. Et intuere quia dicit, anime mee; ut, etsi corpus periculis exponitur, anime tamen salus illesa seruetur. Ipsam quippe nouit in sanctis suis specialiter custodire, per quam in iudicio creditur hominem larga pietate coronare.

uers. 5. Auerte mala inimicis meis: in ueritate tua disperde illos. Cum se miseratione Domini ab inimicorum persecutione propheta cognosceret fuisse liberatum, hanc hostiam bone uoluntatis probatur offerre; ut pro inimicis suis nitatur omnimodis supplicare,  quod diuina pietas consueuit libenter accipere. Orat ergo ut mala uoluntas remoueatur ab inimicis eius, unde eos nouerat ingrauandos. Sequitur enim, in uetate tua disperde illos. Mali cum ad ueritatem ueniunt, a pristina intentione dispereunt; et nisi aliquis a proposito iniquitatis discesserit, locum in bonis actibus non habebit. Dispereant ergo Ziphei, ne prodant celatum: dispereat Saul, ne persequatur innoxium.

uers. 6. uoluntarie sacrificabo tibi, et confitebor nomini tuo, Domine, quoniam bonum est. uoluntarie sacrificat Domine, qui pro inimicis suis studio pietatis exorat. Nam qui petit inimicorum uindictam, qui se ulcisci desiderat calamitatibus alienis, uel qui propter alia mundi desideria supplicat, uoluntarie non sacrificat  Domino; quia non eius amore rogat, sed potentiam ipsius rerum aliquarum necessitate deprecatur. Sacrificare autem uoluntarie Domino est, puritatem bone uoluntatis offerre; et propter hoc tantum illum colere, timere, uel amare quod Deus est, quod creator, quod rerum omnium pius probatur esse dispositor. Sacrificant etiam uoluntarie Deo qui inter angustias passionum iugiter gratias agunt; sicut uir sanctus Iob fecisse memoratur. Sequitur, et confitebor nomini tuo, Domine, quoniam bonum est. Congrue nimis ad superiora respondit; ut in cuius uirtute saluus fuerat factus, eius nomini hostiam confessionis offerret. Confiteri enim hic, laudare significat; quia uerbum istud  homonymum est. Addidit,  quoniam bonum est; illum enim uelle laudare, inestimabile bonum est, unde et mens sancta reficitur, et mundi istius aduersitas effugatur.

uers. 7. Quoniam ex omni tribulatione eripuisti me, et super inimicos meos respexit oculus tuus [ms. A., meus]. Sicut in prima parte in fine reddidit causas orationis, ita nunc subiicit rationem confessionis sue; ut 182 quamuis ille uoluntarie sacrificasse Domino uideretur, Deus tamen concesserat que profutura cognouit. Ex omnibus quippe tribulationibus uirtute Domini propheta se testatur ereptum; quod utique in mundo isto accidere non potest, nisi eis qui in Domini dilectione persistunt. Super inimicos autem eius Zipheos respexit oculus Domini, quando eos cogitationes nefarias minime complere permisit. Frequenter  enim propitius Deus iniqua nos non permittit efficere; ut compuncti debeamus de nostris erroribus supplicare; sicut est Saulus prohibitus, cum a sacerdotibus ad Damascum mitteretur ut Ecclesiam Christi seuissima persecutione uastaret . Magna siquidem prosperitate non est permissus agere, unde potuisset ad eterna supplicia peruenire.



Conclusio psalmi.

Supplicatio ista prophetica, et sancte deprecationis deuota simplicitas utillimum uite nostre tradit exemplum; ut quando a Zipheis, id est a mundi istius florentibus ingrauamur, non ad contentiones leuissimas incitemur, sed uoluntarie Domino sacrificantes, eius beneficiis ab omni tribulatione liberemur.  Contendamus illi uerissime confiteri, ut etiam ignari a nostris compedibus mereamur absolui. Magna prorsus forma petitionis expressa est; ut, imminentibus quibuslibet periculis, tranquillo et confidenti [ms. A, F, confitenti] animo supplicemus: quoniam nouit ille nos ex omnibus tribulationibus eripere, si tamen hic nobis intelligit expedire. Nos enim quid oremus, sicut oportet, nescimus , quos et ignorantie tenebrosa circumdant, et noxia peccata confundunt.



EXPOSITIO IN PSALMUM LIu.



In finem, in carminibus, intellectus Dauid.

In finem quidem frequenter dictum est; quod tamen non pigebit repetere, si hoc et aliter potuerit  explanari. Bene finis dicitur Christus, quoniam quidquid recte ac fideliter agimus, ad ipsum constat sine dubitatione referendum; siue quia uenit in temporum fine, sicut Apostolus dicit: Nouissime locutus est nobis in Filio . Hoc etiam significabat quod Moyses dixit: Occidetis agnum ad uesperam . In carminibus, in laudibus dicit. Admonet enim nos siue in tristitia, siue in gaudio preconia Domini iugiter personare  nec ab eius aliquando laude discedere. Nam paterno affectu, quando castigat, corrigit; quando consolatur, refouet. Utrumque ergo nobis proficit, si de ore nostro gratiarum actio non recedit. Sequitur: Intellectus Dauid. Iste certus intellectus est Dauid,  ut secundum carnem eum Patrem dicamus Domini Christi; sicut in Euangelio cecus exclamat: Fili Dauid, miserere mei . Secundum diuinitatem uero seruum esse fateamur; sicut ipse in centesimo nono psalmo dicit: Dixit Dominus Domino meo: Sede a dextris meis .



Diuisio psalmi.

Per totum psalmum duobus diapsalmatibus, quasi geminis oculis decenter appositis, uerba sunt Domini Saluatoris ex forma serui, quam integra proprietate declarans, humilitatis nobis saluberrime donauit exemplum. In prima parte petit ne in tribulatione positi despiciatur oratio: deprecans liberationis celeritatem, quam ex carnis infirmitate probabatur expetere. Secundo loco Iudeorum destrui supplicat  iniquitates, quoniam in ciuitate ipsorum erat contradictio ueritatis. Tertio loco dicit que obstinatis Iudeis pro suis sceleribus nouerat euenire. Posthec introducitur pia consolatio, ne quis fidelium audita seueritate Iudicis terreretur.



Expositio psalmi.

uers. 1. Exaudi, Deus, orationem meam, et ne despexeris deprecationem meam. Christus Dominus, qui ad nos uenit pia miseratione saluandos, uite nobis formam tribuens et salutem, ex dispensatione qua passus est, in mundi perturbationibus uoluntarie constitutus, primo commate exaudiri petit orationem suam. Deinde postulat ne eius deprecatio despiciatur. Sed hoc totum per illud dicitur, quod homo Deus  esse dignatus est. Poterat enim et exaudiri prius, et postea despici. Quod euenit eis qui mundi istius bona desiderantes, accipiunt que precantur, et tamen postea despiciuntur: quia nequaquam eterna premia quesierunt.

uers. 2. Intende in me et exaudi me: contristatus sum in exercitatione mea, et conturbatus sum. Prius est intendere, deinde uocem supplicantis audire. Nemo enim auersus exaudit; sed cui aspectus tranquillus conceditur, ipsi et aures placidissime commodantur; sicut in alio psalmo dicitur: Respice et exaudi me, Domine Deus meus . Deinde redditur causa perfecte orationis: Contristatus sum in exercitatione mea, et conturbatus sum. Pulcherrime Domini Saluatoris uno sermone uite cursus exponitur.  Exercitationem quippe dicimus, que nulla remissione, nullo otio conquiescit, sed intenta iugi labore in uirtutis gloria perseuerat. Exercitabatur namque miraculis, exercitabatur sanctitate doctrine: sed contristabatur eo maxime, quia fructum iustitie perfidi non probabantur afferre; sicut euangelista dicit: Et contristatus est super Ierusalem, et fleuit . O bonitatem piissimi Creatoris! ut se contristatum et conturbatum dicat, quod predicationibus saluberrimis obstinati populi uesania non credebat.

uers. 3. A uoce inimici et a tribulatione peccatoris: quoniam declinauerunt in me iniquitatem, et in ira molesti erant mihi. A uoce inimici, et a tribulatione  peccatoris, subaudiendum est, libera me; ut possit nobis secundum auctoritatem Hebream uersuum constare diuisio. A uoce inimici petit se liberari, quando de ipso dicebat populus Iudeorum: Si Rex Isrel est, descendat de cruce, et credimus ei . Petit ergo ut hec uox perfidorum conspecta resurrectione uincatur. Tribulatio uero peccatoris erat, quando eum ore sacrilego conspuebant, cedebant alapis ac flagellis, et 183 exprobrationes illi supra uerbera geminabant. Sequitur, quoniam declinauerunt in me iniquitatem, et in ira molesti erant mihi. Furentis populi impetus, quasi fluminis cursus exponitur. Declinauerunt enim in Dominum iniquitatem, quia nullam uolentes recipere rationem, effusionem sanguinis innocentis expetebant. Et nota quam magne  cause uerbis singulis explicantur. Iudeos dicit uehementer accensos, quos ira feruida precipitabat ad facinus. Nam quod ad se pertinet dixit, molesti erant mihi; quod solet nobis contingere, quando procacitate superflua reddimur inquieti. Audiant insipientes Iudei Domino se tantum fecisse molestiam, sibi autem perpetuam ruinam.

uers. 4. Cor meum conturbatum est in me, et formido mortis cecidit super me. Hic iterum humilitas humanitatis exprimitur; nam quamuis lege carnis eius animus turbaretur, diuinitatis tamen sue presidio dolores corporis, tormentaque uincebat. Nam si hoc in martyribus Dei uirtus operatur, quanto magis in illa dispensatione carnis sue tormentorum sensus uehemens non poterat preualere. Impleuit patiendo  uerum hominem; sed et per se uincendo talia, idem ipse Deum se esse declarauit. Addidit, et formido mortis cecidit super me. Sua suis apte redduntur. Consequens enim erat ut cuius cor conturbatum fuerat, eum et formido mortis inuaderet. Inspiciamus quod dicit formido mortis cecidit super me. Reuera cecidit, quando supra eum uenit, ulterius non ualitura quod potuit. Morte siquidem Domini momentanea, mors perpetua uicta est, que sibi dominatum in humano genere uindicabat; sicut Apostolus dicit. Absorpta est mors in uictoria tua. Ubi est, mors, contentio tua? ubi est, mors, aculeus tuus ?

uers. 5. Timor et tremor uenerunt super me: et contexerunt me tenebre. Exitus nostri morem certissima  proprietate describit. Mortem enim prius timemus, deinde contremiscimus; quia separatio ista corporis animeque sine conturbatione maxima non potest euenire. Sequitur, et contexerunt me tenebre. uicinia mortis tenebrarum premittebat aspectum, quia frequenter illa conspicimus animo, de quibus nos uentura solet conturbare formido.

uers. 6. Et dixi: Quis dabit mihi pennas sicut columbe, et uolabo et requiescam? Post conturbationes mortiferas, et uerissime humanitatis indigentiam, necesse fuit liberationem expetere, quam sibi nouerat conferendam. Ait enim: Quis dabit mihi, scilicet nisi tu, Pater, qui humanam naturam usque ad celorum regna perducens, ad tuam dexteram collocabis?  Penne a pendendo dicte sunt, que corpus auium in auras ethereas sublimi leuitate suspendunt. Sed inspice quod pennas non aquile, non accipitris, non hirundinis, que his omnibus celerius uolant, sibi dari postulat, sed columbe. Columba enim dicta est quasi celle alumna, que uitam sine alterius grauamine peragit. Auis innocens, mansueta, que in nullum animal fellita uoluntate consurgit, nec escis sordidis ullatenus acquiescit. Merito ergo columbe pennas Dominus Christus expetiit: in cuius specie supra eum baptizatum Spiritus quoque sanctus apparuit . Sequitur: Et uolabo, et requiescam. uolabo, id est celerrima me uelocitate transponam. Significat enim quando molestias Iudeorum uitauit, ut ab eorum iniquitate quiesceret; quod etiam uersus  sequens ostendit.

uers. 7. Ecce elongaui fugiens, et mansi in solitudine. Illa loca Euangelii commemorat, quando crebris miraculis seditiones sibi concitauit omnimodis perfidorum. Ait enim Marcus: Et diluculo ualde surgens, egressus abiit in desertum locum, ibique orabat ; et paulo post sequitur, ita ut iam non posset manifeste in ciuitatem introire, sed foris in desertis locis esset. Elongauit enim a persequentibus, ut occasionem iracundie insanis mentibus abrogaret; mansit in solitudine, ut imperturbati secreti puritate frueretur: tali facto nos commonens, ut quando iniquitatis alicuius fasce deprimimur, in secreto conscientie quiescere debeamus. Siue illud potest intelligi: quoniam a Iudeis perfidis recedens, in solitudine  gentium mansit. Solitudinem uero gentes appellari propheta testatur dicens: Letare, desertum sitiens, et exsultet desertum, et floreat tanquam lilium, et floreant et exsultent deserta Iordanis .

uers. 8. Exspectabam eum qui saluum me fecit a pusillanimitate spiritus et tempestate. uenit ad secundam partem. Intercedente enim diapsalmate mutauit et causam. Dixerat quippe requieuisse se in solitudine: nunc autem pronuntiat Patris se exspectare presidium, qui eum poterat a corporea infirmitate saluare [ms. A., sanare]. Non enim se securum factum solitudine putauit, qui adhuc presidia paterna sustinuit; prebens nobis saluberrime institutionis exemplum, ut non in adiutorio cuiusquam alterius,  sed in ipsius tantum liberatione presumamus. Et quia dixerat se superius perturbatum, ideo nunc modici animi se fuisse testatur. Hec enim et his similia ad humanitatis sunt referenda naturam. Pusillum enim a pugillo dictum est, paruum aliquid atque breuissimum, quantum unius manus capacitas constricta possit includere. Tempestatem uero dicit procellas seditionum, quas Iudei precipites, similes fluctibus commouebant.

uers. 9. Precipita, Domine, et diuide linguas eorum, quoniam uidi iniquitatem et contradictionem in ciuitate. Hic Iudeo populo salutariter imprecatur, ut diuisione linguarum malitie sue non impleret effectum: sicut in turri illa factum est quam metu recentis  diluuii in altum homines extendere tentauerunt, ubi primo linguarum facta est confusa diuisio . Ante enim mundus Hebreis tantum, sicut putamus, sermonibus utebatur. Sed specialiter mente condendum est, quia iratus linguas diuisit, propitius autem in suis apostolis adunauit: ibi ne superflua uota complerent, hic ut uniuerse gentes per propriam linguam predicationem ueritatis agnoscerent. Precipita dixit, ne muniant cogitationes suas machinatione peruersa. Diuide, ne in perniciosam confluant unitatem. Sequitur, quoniam uidi iniquitatem et contradictionem in ciuitate. Digne illos diuidi postulabat, quos iniquos fore in sacrilegis congregationibus presciebat. Et merito solitudines expetiit, quoniam iniquitatem in ciuitate eorum esse cognouit.

 uers. 10. Die ac nocte circumdabit eam super muros eius iniquitas; et labor in medio eius, et iniustitia.

184 uers. 11. Et non defecit de plateis eius usura et dolus. In duobus istis uersibus Ierusalem pristine, triplici modo mores pessimi rationabiliter accusantur. Dicit enim: Die ac nocte, id est omni tempore circumdabit eam super muros eius iniquitas; ut quantum murorum machina in altum potuit crescere, multo magis ibidem malitia se proterua distenderet. Sequitur: Et labor in medio eius, et iniustitia. Prius muros dixit, ut cunctos habitatores includeret; nunc dicit, et medium ciuitatis, designans nobilissimos et primates, qui honorabili sede uideri uolunt semper in medio constituti. Hos non lex, non ratio,  sed labor et iniustitia possidebat. Labor respicit ad exercendas oppressiones, iniustitia pertinet ad nefanda iudicia. Subiungit tertium modum: Et non defecit de plateis eius usura, et dolus. Intendamus quod non dixit, occulte, sed in plateis talia fuisse commissa, que lex superna damnauit. De usura enim dictum est: Qui pecuniam suam non dedit ad usuram . De dolo autem: Et labia tua, ne loquantur dolum . Hec non occulte gessit, sed quodammodo libera iniquitate commisit. Omne enim malum exsecrabilius redditur, quando publica presumptione tractatur. Memento autem illius schematis quod a parte significat totum. Multi enim illic inuenti sunt qui sacras predicationes deuotis mentibus acceperunt.

 uers 12. Quoniam si inimicus meus maledixisset mihi, supportassem utique; et si is qui oderat me, super me magna locutus fuisset, absconderem me utique ab eo. In isto uersu et duobus aliis qui sequuntur, Iudas perfidus exprobratur, quia caueri potuisset, si publicus fuisset inimicus. Nam quomodo eum haberet suspectum, qui uidebatur esse discipulus? Dicit enim: Quoniam si inimicus meus maledixisset mihi, supportassem utique: quia reuera uenisset aduersus ad iurgia iaculanda; et debet patienter accipi quod inopinatum non probatur assumi. Et intellige quam humili uerbo usus est, ut diceret, supportassem; quod consuetudo humanis calceamentis nomen imposuit. Non est ergo insolitum, ut ille diceret, supportassem, qui  se etiam scarabeis et uermibus comparauit. Que figura, sicut sepe memoratum est, dicitur metriasmos, id est mediocritas. Sequitur, et si is qui oderat me, super me magna locutus fuisset, absconderem me utique ab eo. Hinc quoque mirabilis patientie monstratur exemplum; ut inimicis magna, id est superba loquentibus non in contentiones erumperet, aut aliqua altercatione resisteret, sed locum uerbis daret insanis. Et ne adhuc sanctam mentem maleuolorum sermo sequeretur, se dixit abscondere; ut procacitas necessario desineret, cum aduersarium non uideret.

uers. 13. Tu uero homo unanimis: dux meus, et notus meus. Hic et sequens uersus increpatiue quidem legendi sunt. Sed consideremus sub qua patientia:  adhuc unanimis, adhuc dux, adhuc notus dicitur, qui futurus hostis, et crudelissimus traditor per omnia noscebatur. Unanimis ad illud pertinet, quia inter apostolos fuit; dux, quoniam ad uicos et castella premissus est, ut predicatione uerbi rudes animos imbuisset. Ducem uero bene dicimus itineris precursorem. Notus autem ad illud pertinet, quod eius proditio fuisse non probatur abscondita, quando Christus Dominus traditorem eum in conuiuii [ed., communi] epulatione predixit; et alio loco dicit: Nonne ego uos duodecim elegi? sed unus ex uobis diabolus est .

uers. 14. Qui simul mecum dulces capiebas cibos: in domo Dei ambulauimus cum consensu. Grandescit culpa, cui [ed., cum] beneficia reputantur eximia.  Quod schema dicitur emphasis. Nam queuis malignitas ciborum semper comestione mitescit; nec solet esse seuus, qui dulcis mense gratificatione delinitur. Congrue siquidem corporales cibos stulto homini cognoscimus imputatos, quos ille tantum dulces poterat estimare. Nam si dogmaticos cibos, quos ante perceperat, retinere uoluisset, ad tantum sacrilegium non ueniret: de quibus cibis fidelibus dictum est: Gustate et uidete quoniam suauis est Dominus . Sequitur, in domo Dei ambulauimus cum consensu, id est in templo Ierosolymitano, ubi inter eius uidebatur esse discipulos; ut simul uocatus incederet, simul eius collegia sequeretur. Consensus enim perfidi hominis ad conuenticula processionum pertinet, non ad propositi firmissimam  sanctitatem. Et ut nobis absoluta uerborum possit stare contextio, isti et superiori uersui iungendum est, cur me tradebas?

uers. 15. ueniat mors super eos, et descendant in infernum uiuentes: quoniam nequitia in hospitiis eorum, in medio ipsorum. Cum de Iuda superius singulariter sit locutus, nunc per sententiam communis pene conuertitur ad Iudeos. Sed mouere potest quare dixerit: ueniat mors super illos, et subiunxit, et descendant in infernum uiuentes, quod utique fieri non potest, ut et moriatur aliquis, et uiuus descendat ad inferos. Sed hoc magis spiritualiter accipiendum est; quia more suo emendationem magis quam consumptionem uenire postulat inimicis. Mors enim dicitur uite finis;  et qui in meliorem partem conuertitur, occasum prioris conuersationis merito reperisse iudicatur. In infernum autem descendunt uiuentes, sicut paruitat nostre uidetur, qui cogitationes suas pessimas expauescunt, et ad melioris institutionis tramitem diuina gratia transferuntur. Sic enim quasi in infernum uiuentes descendimus, quando malorum nostrorum re cordatione terremur. Tali siquidem intellectu predictam euadimus questionem. Iuste quoque illos petit conuerti, qui in suo pectore quasi in quodam hospitio nequitiam susceperunt. Et bene dixit, hospitio; ut ostenderet malitiam non esse naturalem, sed aduentitia quadam hospitalitate susceptam. Quod autem dixit, in medio, designat precordia eorum; ut perniciosissima cogitatio monstraretur, que cor hominis  obtinebat.

uers. 16. Ego autem ad Deum clamaui: et Dominus exaudiuit me. Malorum increpationibus, ut decebat, premissis, ad sua desideria uotaque remeauit, ex forma serui uerba depromens. Clamauit enim iugiter ad Deum, qui se diuina conuersatione tractauit; et consequens erat illum exaudiri, qui a maiestate sua non poterat segregari. Quod schema dicitur prosphonesis, Latine exclamatio: quoties inter alia que loquimur, ad Deum subito uerba conuertimus.

uers. 17. uespere, et mane, et meridie narrabo et 185 annuntiabo, et exaudiet uocem meam. Intendamus animo, quia hec uerba magna sacramenta nobis denuntiant. uespere significat tempus traditionis, quando eum Iudas cohortibus noscitur prodidisse querentibus.  Mane, cum ad Pontium Pilatum perductus est audiendus. Meridie, quia hora sexta, ut euangelista dicit, in cruce suspensus est. Meridies quippe dictus est, quasi medius dies. His consequentia uerba redduntur. Narrabo pertinet ad uesperam: quia omnia locutum constat, que Iudas nequissimus facere disponebat. Annuntiabo, ad mane respondet, quando dicente Pilato: Tu es rex Iudeorum ; Annuntiauit: In hoc natus sum, et cetera que ibi dicuntur a Domino. Iunxit etiam, et exaudiet uocem meam; ad meridiem pertinet, quando in cruce dixit: Consummatum est; et emisit spiritum . O mira breuitas! In hoc uno uersiculo tam magnus actus ille narratus est, ut quod in illa latitudine cognoscitur expositum, in hac breuitate probaretur esse  collectum.

uers. 18. Liberauit in pace animam meam ab his qui appropinquant mihi, quoniam inter multos erant mecum. Hoc est quod superius exauditam dicit uocem suam, ut resurrectionis beneficio eius anima liberaretur in pace. Et a quibus liberaretur consequenter exponit: ab his scilicet qui appropinquant mihi. De illis dicit qui laudibus fictis reddere uidebantur obsequium, et corde fauebant nichilominus inimicis, a quibus merito animam suam dicit esse liberatam. Erat enim grauissimum inimicitie genus esse corde aduersarios, et lingua simulare deuotos.

uers. 19. Exaudiet Deus, et humiliabit eos, qui est ante secula. Exaudiet utique superiora que dicta  sunt. Humiliabit eos, scilicet ad credendum; ut qui per superbiam fidem declinauerant Christianam, per humilitatem iterum lumen ueritatis agnoscant. Nam quod additum est, qui est ante secula, uerbum significatur ceternum Patri: ne ex tempore aliquo exstitisse uideretur qui secula creauit uniuersa. Tempus enim tunc cepit, quando mundus sumpsit initium. Desinat ergo Arianorum insana temeritas, Creatorem temporum predicare sub tempore; dum ceternus Patri, et consubstantialis, cum sancto Spiritu incommutabiliter unigenitus Filius perseuerat.

uers. 20. Non est enim illis commutatio, et non timuerunt Deum. Interiecto diapsalmate uenit ad tertiam partem. Prius enim solita pietate conuerti optauit errantes: nunc uirtute diuinitatis sue futura  cognoscens, sensum esse dicit incommutabilem perfidorum, quia duritia mentis non poterat recipere ueritatem. Commutationem uero duplici modo debemus accipere, siue istam que hic fit, quando ad confessionem piam ab obstinata uoluntate transitur, siue illam quam dicit Apostolus: Omnes resurgemus, sed non omnes immutabimur . Quapropter qui hic commutatus non fuerit, ibi non potest immutari. Sed de istis talibus quare non commutabuntur, causa subsequitur: quia non timuerunt Deum. Nam qui timet Deum, a sua perfidia commutatur, dum iudicii pauore et caritatis studio eligit dominicis iussionibus obedire. Et nota quod in hoc et in duobus aliis uersibus qui sequuntur, pariter eorum et ultiones dicit et culpas.

 uers. 21. Extendit manum suam in retribuendo: contaminauerunt testamentum eius. Ipsa nunc allegorice dicuntur, que in futuro iudicio sunt agenda cum perfidis. Manum hic uirtutem operationemque significat, que tunc fit, quando illa discretio bonorum malorumque prouenerit. Subiungit etiam cur Iudeos pena iustissima consequatur; quia mandata Domini prauis actibus polluerunt, nec passi sunt credere quod eis cognoscitur Scripturarum ueritas predicasse. Ille enim testamentum Dei, quantum ad se est, contaminat, qui minime ipsius imperiis obsecundat.

uers. 22. Diuisi sunt ab ira uultus eius; et appropinquauit cor eius. Hoc dicit quod in illa iudicatione futurum est. Diuiduntur enim perfidi a populo fideli, et tanquam arsure palee segregantur a granis. Ab  ira uultus eius, iudicii tempus exprimitur. Ira enim hic pro uindicta ponitur, quam pro suis actibus impii sustinebunt. Ceterum ille incommutabiliter omnia placideque decernit [ed., discernit]. Addidit, et appropinquauit cor eius. Ipsum adhuc tempus exponit, quando cor Domini, id est uoluntas eius omnibus innotescit. Illo enim tempore appropinquauit cor eius, quando illud quod hic per prophetas suos precinuit, et per Apostolos predicauit, generalitas manifestissime tunc uidebit. Sed cur illa faciat que dicta sunt, subsequenter exponit.

uers. 23. Mollierunt sermones suos super oleum, et ipsi sunt iacula. Mollierunt enim perfidi Iudei sermones suos, quando dicebant: Magister, scimus quoniam  a Deo uenisti, et uiam Dei in ueritate doces . In mundo enim quid lenius oleo? Sed exaggerationem nimiam supra oleum perfidorum sermones dicit esse mollitos, ne tanto sceleri par potuisset aliquid inueniri. Ipsi etiam fuerunt iacula, quando dixerunt: Reus est mortis ; hoc enim sermones illi probantur effecisse, quod iacula. O exsecranda diuersitas potuisse homines mollia loqui, cum essent tam dura facturi!

uers. 24. Iacta in Deum cogitatum tuum, et ipse te enutriet; non dabit in eternum fluctuationem iusto. Cum de perfidis Iudeis celestis iustitia loqueretur, saluberrimum consilium nostris infirmitatibus dedit. Cogitatio enim seculi nos semper affligit, quam si non abiiciamus, atterimur; sicut Salomon ait: Quemadmodum  uermis ligno, et tinea uestimento; ita tristitia uiri nocet cordi . Sed quando iactatur in Dominum, non solum non nos consumit, sed etiam nutrit; ut que solet imminuere, augmentum nobis uideatur afferre. Sequitur, non dabit in eternum fluctuationem iusto. uera est Domini immutabilisque sententia, sed si eam qua dicta est integritate noscamus. Iustis in isto solo, seculi non addimit fluctuationes, quia hic eos temporaliter probat, ut ibi quos coronet inueniat. In eternum autem, sicut hic dicit, neminem permittit iustissimum fluctuare, quando iam perpetua pace cum ipsis cognoscitur in eternitate regnare. Ibi enim nequaquam excitabitur fluctus, ubi est semper tranquillissimus portus.

uers. 25. Tu uero, Deus, deduces eos in puteum interitus.  Quia dixit de iustis, nunc dicit de impiis, qui in gehenne profunditatem mergendi sunt. Puteus quidem dicitur hiatus patens, in terre sinibus excauatus, aquas continens humanis usibus 186 attributas. Sed ne hunc puteum uitalem intelligere potuisses, addidit, interitus: de quo alio in loco legitur: Neque aperiat super me puteus os suum . Fouea mortalis, mersura terribilis, ubi nec spatium ullum conceditur, nec ipsa miseris respiramenta prestantur; sed obscuritas tenebrosa circumdans, ameni luminis tollit aspectum. Ex putei siquidem similitudine, gehenne tormenta nos admonet formidare. O pietas inaudita iudicantis! totum hominibus predicitur, ut culpa plectibilis euitetur.

uers, 26. uiri sanguinum et dolosi non dimidiabunt  dies suos. Numerum pluralem sanguis Latina lingua non recipit; sed hoc magis Scripture diuine proprium esse dicimus. uiri siquidem sanguinum proprie non dicuntur qui innocenter humanum fundunt cruorem, quoniam et iusti iudices discipline necessitate constricti, que quietos populos reddit, interdum puniunt nocentes; et ille qui uiolentum repellit, cruorem seuissimi hostis effundit: maxime cum legamus iusta bella uiris sanctis a Domino fuisse precepta. Quapropter addidit, et dolosi; ut illum tantum intelligeres reum, qui per insidias et iniquissimum dolum, alienum querit exitium. Hos tales implere non dicit dies suos, quando cum sibi longam uitam promittunt, exitum celerrime mortis inueniunt.  Nam omnium dies in predestinatione noscuntur esse definiti: sed illis dimidiabuntur dies sui, quibus contra dispositum proprium prouenire monstratur occasus. Ideo enim additum est suos, ut uoluntarios intelligeres, non a Domino constitutos.

Ego autem in te sperabo, Domine. Illos tales quibus celerrimus euenit finis, in se sperasse non dubium est. Dominum autem Saluatorem, cuius hec uerba sunt, ex forma serui in Patrem sperasse manifestum est: Passionis psalmum solito more concludens, se dicit sperasse in Dominum, ut significaret corda fidelium in spe Domini semper esse defixa. Frequenter enim caput loquitur, quod membris aptare debeamus. Quapropter et huius hymni modum, sicut in trigesimo quarto psalmo iam dictum est, debemus exquirere  prefinitum. Primum, quoniam ex Domini Christi persona prolatus est. Deinde, inchoauit ab oratione. Tertio dominice passionis gesta memorauit. Quarto, uerbis euangelicis assona ueritate consensit. Quinto, in spe fidelium magna finitus est; ut dubium non sit presentem psalmum prescriptis regulis conuenisse.



Conclusio psalmi.

Audiuimus uiuificatorem creaturarum animam suam posuisse pro salute mortalium. Audiuimus impassibilem Deum carne suscepisse pro peccatoribus passionem. Audiuimus Patri ceternum mortis subiisse supplicium. O inestimabile pretium, quod redemit genus humanum! O holocaustum, quod nobis prestitit eternas flammas euadere! Interitus, qui tulit  exitium; finis, qui dedit bonum sine fine mansurum. Nam cum prouenit in innocentem mortis aculeus, factum est ut iure perderet quos tenebat obnoxios. Deglutiuit enim infernus more piscium exitium suum; et qui se capere predam credidit, predatorem suum potius deceptus excepit. Unde papa Leo sedis sue compar, pulchre locutus est dicens : Quamuis multorum martyrum in conspectu Domini pretiosa mors fuerit, nullius tamen insontis occisio fuit redemptio peccatorum. Acceperunt enim iusti, non dederunt coronas; et de fortitudine fidelium exempla nata sunt patientie, non dona iustitie. Singulares quippe in singulis mortes fuerunt, nec alterius quisquam debitum suo fine persoluit. Inter filios autem hominum unus solus exstitit  Christus, qui uere erat Agnus immaculatus, in quo omnes crucifixi, omnes mortui, omnes sepulti, omnes sunt etiam suscitati. Presta, piissime Deus, ut qui in assumpta carne pro nobis dignatus es pati, regni tui consortia nobis largiaris. Memoria quoque tenendum est quod hic psalmus tertius est eorum qui de passione et resurrectione Domini latius sunt locuti.



EXPOSITIO IN PSALMUM Lu.



In finem, pro populo, qui a sanctis longe factus est, Dauid in tituli inscriptione, quando tenuerunt eum allophyli in Geth.

Titulus hic duplicia continet sacramenta. Una pars est Euangelii usque ad illud quod ait, in tituli inscriptione;  alia ueteris Testamenti usque ad ferminum tituli. Primo dicit In finem, quod Christum significare frequenter expositum est. Deinde pro populo, qui a sanctis longe factus est, Dauid in tituli inscriptione. Tituli inscriptionem diximus in Passione Domini ideo non fuisse deletam, quia longe ante fuerat prophetatum: Ne corrumpas tituli inscriptionem. Sed Pontio Pilato Iudaicus populus imminebat, ut contra uaticinia prophetarum huius tituli emendaretur inscriptio: nolens suum Regem dici, quem insanis mentibus respuebat. Que uoluntas eos longe fecit a sanctis, quando fideles Christum suum Regem dici tota mentis intentione festinant. Cum tenuerunt eum allophyli in Geth; hoc est quod Regum textus enarrat : quia Dauid Saulis insecutione perterritus,  in ciuitate Geth apud allophylos se credidit occulendum. Sed quia diximus hec omnia mysticis similitudinibus exponenda, Geth significat torcular, id est pressuram, quam omnis patitur Christianus. Sed tunc fructum reddit uberrimum, cum tribulationum fuerit fasce depressus. Et ideo in tali superscriptione loqui rationabiliter aptatur Ecclesia, que allophylorum, id est alienigenarum persecutionibus ingrauata, tanquam nectareos liquores merita sanctorum copiosa libertate profundit.



Diuisio psalmi.

Diuersis afflictionibus onerata, in prima sectione psalmi mater orat Ecclesia, confidens se tamen a seuientibus inimicis esse liberandam. Secunda sectione proprias enumerat passiones, gratias agens  quia de crebris periculis sit erepta; nec se dicit formidare mala, que cognoscit esse celeriter transitura. Tertio 187 loco in futura illa beatitudine laudes se dicit Domino iugiter cantaturam, qui eam de huius seculi aduersitate liberauit.



Expositio psalmi

uers. 1. Miserere mei, Domine, quoniam conculcauit me homo; tota die bellans tribulauit me. uirgo mater Ecclesia, que fideles populos parit, nec a sua integritate discedit, celestem Sponsum piis lacrymis rogat ne se patiatur ab inimicis opprimi, que adhuc in mundi istius cognoscitur calamitate uersari. Conculcauit, retulit quod in titulo dixit ad torcular, quia tantum uinum exprimitur, quantum enixius uua  calcatur. Hominem hic significat absolute diabolum sicut in Euangelio de ipso Dominus dicit: Inimicus autem homo qui superseminauit zizania, est diabolus . Sequitur: Tota die bellans tribulauit me. Describit quid in hoc mundo sancta patiatur Ecclesia: quia sine aliqua intermissione diaboli cognoscitur certamina sustinere, sicut dicit Apostolus: Non est nobis colluctatio aduersus carnem et sanguinem, sed aduersus principes et potestates tenebrarum harum . Bellum graue, quia occultum; pugna difficilis, quia cum fortiore dimicatur. Quale est enim cum hoste confligere, et eius insidias non uidere? Aduersarius quoque noster nec labore deficit, nec uictus aliquando discedit; sec  tanto atrocior redit, quanto eum per diuinam gratiam debellari posse contigerit. Bellum uero schematice per antiphrasim dicimus, sicut lucum qui non lucet, et piscinam que non habet pisces. Quapropter nullus se queratur fidelium frequentissima diaboli machinatione uexari, quia si Christi esse uolumus, hic aduersum semper diabolum sustinemus.

uers. 2. Conculcauerunt me inimici mei tota die, ab altitudine diei, quoniam multi qui debellant me, timebunt. Grauissimum quidem genus iniurie est, usque ad pedum contumeliam peruenire; sed inde procedit quod sanctis altaribus offeratur. uinum enim non profluit, nisi pedibus uua tundatur: sic in membris suis Ecclesiam conculcat inimicus, ut sanctorum inde merita gloriosa nascantur. Repetit quoque, tota die, ut  reuera intelligas in hoc seculo nullum tempus omnimodis a talibus tentationibus alienum. Nam quod dicit: Ab altitudine diei, mundum istum significat, ubi tumet altitudo superbie. Nam sicut Christi regula humilitatem precipit, ita diaboli consuetudo ruinose altitudinis culmina persuadet. At ut grande pondus sue compressionis exprimeret, ab altitudine superbie se dicit fuisse calcatam, ut nec leue pondus crederes, quod tanta mole premeretur. Sequitur, quoniam multi qui debellant me, timebunt. Non uacat quod multos dicit, et non omnes timere; scilicet quoniam ex ipsis qui Ecclesiam debellant, plurimi conuertuntur ad Dominum, et incipiunt eterna exitia non timere, cum beatorum partibus aggregantur. Illi autem qui in sua obstinatione permanserint,  omnes timebunt penale sibi iudicium, quando Domini declaratur aduentus. Felix commutatio, ut hic paruo tempore caste timeant fideles, et in illa perenni exsultatione securi sint. At contra infelicium sors omnino durissima est, hic sub breuitate gaudere, et in illa perpetuitate cruciari.

Ego uero in te sperabo, Domine. Dicit causam quare sic non timere debeat, sicut impii formidabunt: quoniam sperat in Domino, qui nunquam in se decipit [ms. A., despicit] confidentes; sicut Salomon ait: Quis sperauit in Domino, et confusus est? Aut quis permansit in timore illius, et derelictus est ?

uers. 3. In Deo laudabo sermones meos tota die, in Deo [ed., Domino] sperabo; non timebo quid faciat  mihi homo. In Deo laudat sermones suos, qui omne quod bene loquitur non sibi, sed diuinis cognoscitur muneribus applicare. Suos enim ita intelligendum est, non qui proprio proferuntur arbitrio, quoniam semper mali sunt; sed qui Domini largitate concessi sunt. Nostra enim que nobis data sunt recte dicimus, si tamen eadem concessa nobis Domini munere sentiamus. Sed hoc tota die, id est uniuerso uite tempore constat esse faciendum, et cum aduersis deprimimur, et cum prosperis subleuamur. Sequitur, in Deo sperabo; non timebo quid faciat mihi homo. Sententia ista, nisi subtiliter queratur, superioribus uidetur esse contraria. Nam cum se conculcatam diceret, et debellatam ab homine, et imminentia pericula  metuens, misericordiam Domini postularet, hic iterum asserit se hominem non timere. Utrumque uerum, quoniam prius dum presentes calamitates, id est seculi istius aspiceret, formidauit; nunc timorem, cum futura contuetur, abiecit. Quid enim poterat ab homine pati, qui spem suam posuerat in illa retributione iudicii? Seuiat licet carnificum manus, preparentur incendia caminorum, omnia tormenta despicit Ecclesia in membris suis, que exspectat Domini munera Saluatoris.

uers. 4. Tota die uerba mea exsecrabantur; aduersum me omnia consilia [ms. A., omnes cogitationes] eorum in malum. uenit ad secundam partem, ubi sub dolore conqueritur uerba predicationis sue continue a perfidis exsecrata: quia cum uera diceret, detractiones  abominabiles incidisset; quod ad hereticos, uel male latentes pertinet Christianos, qui dum uerba Domini audiunt, salutaria dicta contemnunt. Sequitur, aduersum me omnia consilia eorum in malum. Consilia solent prouidere que prosint, a consulendo enim dicta sunt. Sed ut intelligeres tractatus eorum nulla bonitate subsistere, addidit, in malum: ne quid eos boni in illa crederes deliberatione tractasse.

uers. 5. Inhabitabunt et abscondent: ipsi calcaneum meum obseruabunt, sicut exspectauit anima mea. Isti ergo subdoli Christiani habitare publice uidentur Ecclesiam, et congregationes sequi, conuentusque populorum; sed uirus sue peruersitatis abscondunt; nec palam ausi sunt prodere, quod sciunt apostolicas regulas non habere. Malum intestinum, uulnus  insanabile, quod quanto plus tegitur, tanto amplius incurabili putredine sauciatur. Sequitur, ipsi calcaneum meum obseruabunt. Mos iste diabolicus est, uel eorum qui ministri ipsius esse noscuntur; ut calcaneum, id est ultima nostra insidiosa calliditate respiciant, sicut serpenti a Domino dictum est: Illa tuum obseruabit caput, et tu insidiaberis calcaneo eius . Scit enim diabolus finitima nostra iudicari, et ipsa uult euertere, ut possimus ad reatus discrimina peruenire. Addidit, sicut exspectauit anima mea, id est, sicut ante 188 preuidi, sicut instructa fui, sicut a Domino regulam predicationis accepi.

uers. 6. Pro nichilo saluos facies eos; in ira populos confringes, Deus. Illos quos superius dixit insidiatores, et uenenosa se simulatione celantes, hic per  gratiam Domini facile promittit esse saluandos; ut de nullo errantium desperare debeat, quamuis culpabilem esse cognoscat. Nam quod dicit, Pro nichilo saluos facies eos, significat quia gratis omnia sub [ed., sua] pietate concedit; nec cuiusquam meritum exigit, ut possit proprio labore saluari. Quid enim meruit Latro, ut sic paradisum uelociter introiret? Quid Publicanus, qui repente de templo absolutus exiuit? Ipse dedit confessionis subitum uotum, qui donauit et premium. Constat ergo pro nichilo peccatores saluos fieri, quando certum est conuersionem gratuita largitate concedi. Sequitur, In ira populos confringes, Deus. Prius dixerat malignam turbam esse liberandam, nunc quemadmodum saluari possit exponit.  Iustitia Domini, que putatur ira, confringit populos contumaces. Nam cum tribulationibus eorum corda quassauerit, et diuersarum angustiarum numerositate compleuerit, ab iniquitate reuocati, compelluntur Domino confiteri; et per iram eius uidetur fieri, cum ille placidus atque immutabilis salutis nostre causas noscatur operari.

uers. 7. uitam meam annuntiaui tibi; posui lacrymas meas in conspectu tuo, sicut in promissione tua. uitam suam annuntiat Deo, qui peccata propria confitetur, sicut fecit Apostolus dicendo: Prius fui blasphemus, et persecutor, et iniuriosus . Hoc est enim gloriam Deo dare, ut publice denuntiemus quales nos dignatus fuerit sustinere, et ad conuersionem adducere, qui merebamur peccatis facientibus  interire. Et inspice quod dicit, uitam meam, que semper probatur esse culpabilis. Quando enim non aut cogitando delinquimus, aut uerbis offendimus, aut labili actione peccamus? uitam ergo suam, sicut perfidi abscondunt, ita fideles annuntiant; non ut eam Deo notam faciant, qui nullatenus potest aliquid ignorare, sed ut se magis condemnantes mereantur absolui, sicut propheta dicit: Dic tu prius peccata tua, ut iustificeris . Sequitur, Posui lacrymas meas in conspectu tuo. Lacryme que in conspectu Dei ponuntur iucunde sunt, quia non cruciant, sed a cruciatibus liberant. Pias ergo lacrymas fundebat, qui pro inimicis rogabat, et ideo meruit obtinere, quia preceptum Domini probatur implesse. Addidit, sicut in promissione tua. Pollicitatio quippe Domini  est, ut pias lacrymas non refutet, sicut in alio psalmo dicit: Inuoca me in die tribulationis tue, et eripiam te, et magnificabis me .

uers. 8. Conuertentur inimici mei retrorsum; in quacunque die inuocauero te, ecce cognoui quoniam Deus meus es tu. Conuertendos retrorsum dicit inimicos, ne in suo itinere perseuerantes, pessimos implere doceantur errores. A malo enim qui retro redit, perfidie sue culpanda derelinquit. Sic enim Petro apostolo Dominus dicit propitius, non iratus: Redi retro, Satanas . Istud enim quando errantibus contingit, error pristine prauitatis abscedit. Sequitur, in quacunque die inuocauero te. Hic clementiam Domini pronuntiat mirabilemque pietatem, ut in quacunque die inuocatus fuerit, semper se miseratus  indulgeat. Quacunque die, significat diuersi temporis satisfactiones. Alter enim tota pene uita Dominum supplicat, alter in media etate conuertitur, alius in uite fine saluatur. Ipsum est enim in quacunque die, quia Dominus clementi patientia quodlibet tempus nostre conuersionis exspectat; et ideo culpabiles sustinet, exspectat errantes, dicens: Nolo mortem peccatoris, sed ut conuertatur et uiuat . Solum est enim, ut in hac uita peccatum omne fateamur, ubi et humana fragilitate delinquimus. Addidit, ecce agnoui quoniam Deus meus es tu. Dulcis professio, et uera probatio, ut ipse cognosceret impletum quod magno desiderio nouerat exquisitum. Sequitur, quoniam Deus meus es tu; licet sit generaliter  Dominus omnium nostrum, tamen confidenter dicimus: Deus meus, quando ab eo nos respici posse gaudemus.

uers. 9. In Deo laudabo uerbum, et in Domino predicabo sermonem. Reuera orthodoxe dicta cognoscuntur Ecclesie. In Patre se promittit Filium laudaturam, ut quidquid de illo dicitur, de isto pariliter sentiatur. Nam cum predicamus eternum atque omnipotentem Patrem, eternum atque omnipotentem Filium sine dubio confitemur. Unum est enim in utroque preconium, quoniam una uirtus amborum, indiuidua gloria, quando indiuisibilis est natura. Denique sic ipse in Euangelio testatur: Ego in Patre, et Pater in me est . Quid, rogo, non habeat Filii, qui naturam omnipotentis Filii habet? Aut quid  non habeat Patris, qui naturam omnipotentis Patris habet? Una est reuera substantia, quia nichil in eorum essentia dissimile aut discrepans reperitur. Non hic amplius minusue reperis, nisi quod sibi heresis Ariana confingit. Hec autem regula unitatis atque equalitatis Spiritum quoque sanctum sine dubitatione consubstantialem Patri Filioque complectitur: quoniam sancta Trinitas unus est Deus, nec potest uni gloriam dare, qui se non intellexerit hoc communiter obtulisse. Sciendum plane quod doctissimus Augustinus in libro decimo quinto Trinitatis  ita dicit: Spiritus sanctus secundum Scripturas diuinas nec Patris est solius, nec Filii solius, sed esse constat amborum. Quapropter Patris et Filii caritas est unita, cum tamen et ipse perfecta sit  caritas. Hoc etiam multipliciter probat in expositione Epistole sancti Ioannis, apertius homilia septima dicens: Quia qui caritatem non habet fratris, utique non habet Spiritum sanctum. Sequitur, et in Domino predicabo sermonem. Hic iam uenit ad Dominum Christum, qui unus ex Trinitate uerbum caro factum est, et habitauit in nobis . Cuius sermones, id est predicationes merito se laudaturam promittit Ecclesia, quia humano generi uiuendi regulam prestitit et salutem. Reuera sermones ubique predicandi, per quos mundi salus celesti potuit miseratione reparari. Hec enim duo sancta mater se predicaturam promittit, que nostre fidei eternam tribuunt sospitatem; scilicet potentiam uerbi, et humanitatem eiusdem Domini Christi. Sed  ne aliquis pessimorum ista nomina Dei et Domini sub discretione aliqua suscipienda iudicaret, ut Patri et Filio uocabulum istud Domini non omnimodis diceret conuenire, in centesimo nono psalmo propheta testatur dicens: Dixit Dominus Domino meo: Sede a dextris meis .

189 uers. 10. In Deo sperabo, non timebo quid faciat mihi homo. Reuera non potest hominem timere, qui se mundana non formidat amittere. Quid enim potest inimicus auferre, nisi illud quod sancta mater a sua mente probatur abiicere? Hic hominem  diabolum debemus accipere, qui sanctam Ecclesiam iniqua semper uoluntate persequitur. uersus autem iste, et in prima parte finalis est  , ut quasi margaritarum quibusdam filis relucentibus, parilitas sibi partium decora constaret.

uers. 11. In me sunt, Deus, uota tua, que reddam laudationes [ed., laudes] tibi. uenit ad tertium membrum, ubi iam liberata de malis huius seculi, laudaturam se Dominum profitetur Ecclesia. Dicit enim in se esse uota laudationis, Dei tamen munere contributa, que in illa perpetuitate reddenda sunt, quando iam sancti indefessis uocibus persoluent laudis obsequium. Ista sunt enim que, cum Deum diligimus, habemus semper intrinsecus, que a nobis omnimodis non recedunt; sed in illa perpetuitate reddimus, cum semper soluimus et debemus. Nam de futuro nos et hunc uersum debere intelligere sequentia  demonstrant, que huic mundo nequeunt ullatenus conuenire.

uers. 12. Quoniam eripuisti animam meam de morte, oculos meos a lacrymis, et pedes meos a lapsu. Causam reddit cur uota laudis sit piis immolationibus oblatura, scilicet quia eripuit animam populi fidelis de morte perpetua. Que figura dicitur etiologia, id est cause redditio. Et bene suam animam sancta mater a morte dicit ereptam, que filiorum liberatione gaudebat. Sequitur, oculos meos a lacrymis, et pedes meos a lapsu. Singulis singula reddit. Animam dicit ereptam de morte, oculos a lacrymis, pedes uero a lapsu. Sed hec tria in futuro seculo prestabuntur, quando iam nec anima peccando morietur, nec oculi mala sua deflebunt, nec pedes labentur. Nam hic cui beatorum  aufert lacrymas, cum ipse dicat: Beati qui lugent, quoniam ipsi consolabuntur ? Nec pedes iustorum in isto seculo a lapsu redduntur alieni, quia dum in hoc mundo ambulant, semper in lapsu sunt; sed diuina misericordia continentur, sicut legitur: Septies cadit iustus, et resurgit .

uers. 13. Ut placeam coram Deo in lumine uiuentium. Dicit quemadmodum Domino placere possit Ecclesia in manifestatione sanctorum, hoc est, in lumine uiuentium, in quibus ipsa pulchra, ipsa sine macula, ipsa redditur sine ruga. Quidquid enim in illis acciderit, in uultu istius elucescit. Sicut hominis sana uiscera reddunt faciem pulchriorem; sicut Salomon dicit : Corde letante uultus floret: ita oris sancte Ecclesie decus aspergitur,  quod in beatorum meritis inuenitur.



Conclusio psalmi.

Peracta sunt uerba sancte uirginis et matris Ecclesie. Illa enim nos incorrupta generat, illa casto utero profundit in perpetuam lucem. Sed utinam quales baptismate illa generat, tales nos uite huius terminus inueniret! ne habeamus cum populo nefandissimo portionem, qui  a sanctis longe diuisus est. Quinimo torcular nos istius seculi gaudentes premat, ut copiosa de nobis uina profundat. Afflicti ergo gratias agamus, contristati minime desperemus, quando illa tormenta prosunt, que nos ad premia beata perducunt.



EXPOSITIO IN PSALMUM LuI.



In finem, ne disperdas Dauid in tituli inscriptione, cum fugeret a facie Saul in speluncam.


Per finem frequenter diximus Dominum significari, quia ipsa est nostra perfectio ad ipsum feliciter peruenire. Nam sicut cum terminum attigeris itineris destinati, labore finito in loco desiderantissimo conquiescis, ita cum ad Dominum ueneris, ulterius nil requires. Ne disperdas Dauid. Prohibetur Dauid a Saule disperdi, qui ad regnum fuerat uoluntate Domini preparatus, sicut factum esse manifestum est. Sequitur, In tituli inscriptione. Hoc non Dauid, sed in passione Christo Domino prouenisse, manifestum est, ne a Pontio Pilato scriptus titulus mutaretur. Sed quia diximus personam Domini nostri Saluatoris portasse  Dauid, hoc nunc de ipso dicitur, quod erat in Christi Domini passione faciendum: ne disperderetur Dauid de regno deputato, sicut nec illa Domini potuit tituli inscriptio commutari. Addidit, cum fugeret a facie Saul in speluncam. Actus iste et Dauid, et Domino multum uidetur esse consimilis. Nam sicut Dauid Saulem fugiens in spelunca se abscondit, ita et Domini Saluatoris deitas intra templum corporis sui Iudeis perfidis fuisse probatur abscondita. Sic singula que de Dauid et Christo prouenerunt facta, illis sunt sub hac allusione communia. Que imagines rerum in hoc titulo ideo preludunt, quia totus psalmus de Domini passione dicturus est. Sic enim ille truculentum Saulem, sicut iste Iudeos nequissimos perferebat. Oportet igitur meminisse psalmum hunc  quintum esse illorum qui passionem et resurrectionem Domini sub breuitate commemorant.



Diuisio psalmi.

Dominus Christus in primo ordine psalmi orat de sua passione sollicitus, secundum id quod propter nos homo fieri inestimabili pietate dignatus est. Factus enim  humanatus Deus, qui etiam in assumptione carnis Deus esse non destitit; inconuertibilis manens, assumpto conuertibili homine, naturam suam non minuens, sed conditionem mortalitatis exaltans. Unus enim atque idem est Dominus Christus, qui et in Dei forma operatus est miracula magna uirtutis, et in forma serui subiit seuitiam passionis. Secundo ordine resurrectionis sue gloriam stupenda uarietate describit. Tertio post beatissimam  resurrectionem, laudes se Patri Domino cantare promittit; que membra diaplasmatis quoque interpositione separantur.



190 Expositio psalmi.

uers. 1. Miserere mei, Deus, miserere mei: quoniam in te confidit anima mea. Christus Dominus humanatus clamat ad Patrem, ex eo quod futuram metuit passionem; ut quamuis uoluntariam susciperet mortem, anime sue declararet absolute formidinem. Misericordiam petit Dei Filius, qui miseretur omnibus, qui tanta ad nos liberandos humilitate descendit, ut unum ex fidelibus clamare putes, quod Creator mundi assumpte carnis infirmitate deprecatur. Nam cum  dicit: Miserere mei, Deus, miserere mei, repetitio ista periculum future mortis ostendit, ut sepe posceret resurrectionis miraculum, qui subiturus erat discrimina passionis. Sequitur, quoniam in te confidit anima mea. Oratio ista forma fidelium est, ut qui propter salutem nostram talia pertulit, precationibus quoque nos suis pius doctor instrueret. Orauit enim ut regulam nobis sancte orationis ostenderet. Passus est propter nos, ut nullus pro ipso pati uelle refugiat. Resurrexit, ut ad resurrectionem quoque ipsius spes se nostre infirmitatis extendat. Ille enim istarum rerum indigus non fuit, sed omnia causa nostre salutis excepit.

uers. 2. Et in umbra alarum tuarum sperabo, donec transeat iniquitas. Intelligamus orationis istius purissimam  sanctitatem. Primo uersu misereri sibi Dominum ante omnia postulauit. Secundo dicit quare debeat obtinere. Tertio quemadmodum possit ab imminenti persecutione liberari. Alarum etenim umbra tecta materna sunt, que pullos teneros et blandimento quodam fouent, et ab irruente tempestate custodiunt. Sed quia hec munimina magnum auxilium materne pietatis ostendunt, talis comparatio frequenter in Scripturis sanctis posita reperitur, sicut Dominus in Euangelio dicit: Ierusalem, Ierusalem, quoties uolui congregare filios tuos, sicut gallina pullos suos sub alis suis, et noluisti ! Que figura dicitur parabole, id est comparatio, quoties sibi res genere dissimiles comparantur. Sequitur, donec transeat iniquitas. In ipsa comparatione permansit,  ut sub eadem umbra requiesceret, donec feruida iniquitas estuaret.

uers. 3. Clamabo ad Deum altissimum, Deum qui benefecit mihi. Magnus ordo pie predicationis ostenditur, ad Altissimum clamare, ad quem non uoce ualida, sed puritate conscientie peruenitur. Clamabat ille ab humanitate suscepta, a quo superne creature opem non desinunt postulare. Nam quod dicit, Deum qui benefecit mihi, designat excellentissimum incarnationis arcanum, quod humano generi gratia diuina collatum est.

uers. 4. Misit de celo, et liberauit me; dedit in opprobrium conculcantes me. Natura humanitatis unita Dei Filio confitetur liberatam se ab humana imbecillitate, que post resurrectionem meruit celorum regna  percipere. Misit autem quod dicit, non significat angelum, non aliquam creaturam; illa enim per se seruire, non liberare potuerunt: sed misit, intellige, auxilium superne potentie sue. Liberauit enim Pater Filium suum, sicut Apostolus dicit: Propter quod et Deus illum exaltauit, et donauit illi nomen quod est super omne nomen . Liberare quoque se posse et Filius ipse testatur dicens: Potestatem habeo ponendi animam meam, et potestatem habeo iterum sumendi eam . uerum iste locutiones cooperationem sancte Trinitatis ostendunt, que unum uult, unum semper operatur. Addidit, Dedit in opprobrium conculcantes me. Opprobrium persequentibus fuit, quando illum, quem se credebant exstinguere,  uiderunt fideles populos de ipsius resurrectione gaudere. Dedecus enim suum iudicat mala conscientia, quando propria non uidet impleri posse disposita.

uers. 5. Misit Deus misericordiam suam et ueritatem suam. Ianuam secunde partis ingreditur. Nam quamuis in superiori uersu similia uerba dixerit, hinc tamen in gratiarum actionem prorumpit, ut spem credentium de sua prosperitate firmaret. Misit enim de Patre dicit, quod ad humanitatem susceptam pertinet, sicut et in Euangelio ait: Non sum missus, nisi ad oues que perierunt domus Isrel . Misericordia est ergo, quia humano generi in suscepta carne compatitur, dum clamat: Saule, Saule, quid me persequeris ? uel his similia. ueritas,  quoniam unicuique sua facta retribuit.

uers. 6. Eripuit animam meam de medio catulorum leonum; dormiui conturbatus. Crucifixo corpore, animam suam dicit ereptam: de qua maxime nos precipit esse sollicitos. Totum enim in tuto redditur quando illa saluatur. Resurget enim corpus ad spiritualem gloriam, si illa non fuerit obstinationis uulnere sauciata. Catulos enim leonum plebem significat Iudeorum, quam principes et sacerdotes ferali uoluntate genuerunt; ut leones sint qui mala consilia de nece Domini tractauerunt. Catuli, eorum populi qui perperam inuenta secuti sunt. Addidit, dormiui conturbatus. Mors Domini mirabili proprietate describitur, qui conturbatus fremitu Iudeorum, quiete altissima dormiebat: ostendens tam nichil fuisse persecutionem  impiorum, ut occisus perduceretur ad somnum. Dormire enim non est conturbati, nisi illius qui in cruce positus, spiritum sua reddidit uoluntate.

uers. 7. Filii hominum, dentes eorum arma et sagitte, et lingua eorum gladius acutus. Hec de illis dicit qui in nece Domini impia uoluntate grassati sunt. Ipse enim exponit qui sunt isti filii hominum, quorum dentes fuerunt arma et sagitte; eorum scilicet qui  supra eum dentibus stridebant. Quod per quintam speciem dicitur definitionis que Grece appellatur , Latine ad uerbum. Singulis enim uerbis definitur quid sint dentes hominum furentium, id est arma et sagitte. Arma retulit ad consilia pessima; sagittas ad uerba quidem uolantia, sed ad operationem mortis emissa. Addidit, et  lingua eorum gladius acutus. Acuto gladio comparantur uoces ille que dicebant: Crucifige, crucifige . Nam sicut ensis acutus celerrimum operatur mortis effectum, ita et illa uerba citam exitii compleuere sententiam. Uno enim impetu uisi sunt peremisse, sicut arma solent acutissima desecare. Per que tamen subtiliter commonuit, quia et lingua seuiens possit occidere, sicut Salomon ait; Mors et uita in manibus lingue.

uers. 8. Exaltare super celos, Deus, et super omnem terram gloria tua. Dum in cruce talia Christi 191 pateretur humanitas, et Dominum celi Iudei uiderentur habere derisui, exclamat a forma serui, quam pro nobis assumpsit: Exaltare super celos,  Deus; ut qui pendes in cruce, cognoscaris semper in maiestate regnare. Non enim Deus supra se exaltari poterat, quia non est ultra quo crescat; sed exaltabatur plane inter homines, quando gloria maiestatis eius conuersis mentibus apparebat. Super celos autem dixit, quia Dominus et uirtutes supernas noscitur habere subiectas. Sequitur, et super omnem terram gloria tua. Hoc utrumque completum est. Exaltatus enim supra celos est, quando sedit ad dexteram Patris; glorificatus est super omnem terram, quando totum mundum catholica replet Ecclesia: in qua laudes Domino iugiter concinuntur, sicut Dominus dicit: uiuo ego, dicit Dominus; et implebitur gloria mea uniuersa terra .

uers. 9. Laqueos parauerunt pedibus meis, et incuruauerunt  animam meam.

uers. 10. Foderunt ante faciem meam foueam, et ipsi inciderunt in eam. Iudeos significat insidiatores, qui predicationibus rectis dolos se adnectere crediderunt, sicut euangelista de Phariseis dicit, cum ante eum statuissent adulteram mulierem, dicentes: Hanc inuenimus in adulterio deprehensam. Moyses enim precepit nobis huiusmodi lapidare: tu autem quid dicis ? et cetera huiusmodi, que maligna interrogatio commouebat. Pedes autem Christi sunt increpationes malorum promissionesque fidelium, quibus ille in hoc mundo euangelizans, quasi quibusdam pedibus incedebat. Sequitur, et incuruauerunt animam meam. Hic pietas Domini sanctitasque describitur. Incuruauerunt enim animam Christi,  quando scelerati Iudei credere noluerunt. Ipsis enim condolendo  ieiunus et sterilis reddebatur. Anima enim eius in suis actibus curuari non poterat, que peccati maculam non habebat. Adiecit, foderunt ante faciem meam foueam. Bene dicitur fouea sententia mortis, que mittit ad foueam. In eius enim faciem diuerunt: Reus est mortis ; et ideo dicti sunt foueam fodere, quia eum neci uisi sunt tradidisse. Addidit sententiam generalem, et ipsi inciderunt in eam. Omnis enim iniusta uox suos prius damnat auctores, et antequam alteri noceat, se prius ipsa condemnat. Quod similiter et Salomon dicit: Qui fodit foueam incidet in eam .

uers. 11. Paratum cor meum, Deus, paratum cor meum; cantabo et psalmum dicam Domino. Postquam  dixit malorum debitas penas, nunc uenit ad tertiam partem, in qua post resurrectionem acturum se gratias pollicetur. Sed per illud gratias agit, per quod et resurrexit a mortuis. Ceterum deitas Christi cum Patre ceterna, semper prestat, semper omnipotens, semper equalis est. Nam quamuis laqueos parasset inimicus, foueam aperuisset ingratus, paratum se dicit ad agendas gratias, quia sibi sciebat resurrectionis gloriam modis omnibus affuturam. Sed in quo sit paratus, per uerba sequentia declaratur: Cantabo et psalmum dicam Domino. Cantare diximus, uocibus gratiam referre; psalmum dicere, predicabili Dominum actione laudare. Que duo superiori geminationi merito uidentur aptata, quando in utroque se profitetur  esse paratum. Sed dum illa de se dicit, nos, quemadmodum confiteamur, instituit. Nam et apostolus Paulus sequens magistrum, paratum se profitetur, dum ait: Gloriamur in tribulationibus, scientes quoniam tribulatio patientiam operatur, patientia probationem , etc.

uers. 12. Exsurge, gloria mea; exsurge, psalterium et cithara: exsurgam diluculo. Per tropologiam exsurge dicitur, quasi surge ad miraculum faciendum; sicut scriptum est et in undecimo psalmo: Nunc exsurgam, dicit Dominus . Qui sermo ad potentiam diuinam propter exprimendas causas ab humana imbecillitate tran latus est. Geminat etiam: Exsurge, psalterium et cithara. Que figura dicitur epembasis, id est iteratio uerbi; quod etiam in superiore uersu  fecit, ubi ait: Paratum cor meum, Deus, paratum cor meum. Hic enim natura assumpte humanitatis exprimitur. Psalterium fuit, quando caro operabatur diuina mandata, ut sancta se conuersatione tractaret. Cithara uero gloriosam significat passionem, que tensis neruis dinumeratisque ossibus, uirtutem patientie intellectuali quodam carmine personabat. Addidit, exsurgam diluculo, quod est inter tenebras noctis, et diei claritatem: quo tempore eum resurrexisse Euangelii lectio sancta testatur; ait enim: Diluculo ualde uenit Maria ad monumentum , et reliqua.

uers. 13. Confitebor tibi in populis, Domine; psalmum dicam tibi inter gentes. Istud iam dicitur a parte membrorum, quia ipsum constat Patri in populis confiteri,  qui caput et dux Ecclesie probatur intelligi. Nam quod ait, psalmum dicam tibi inter gentes, celestem significat actum uniuersalis Ecclesie, que per omnes gentes linguis uariis psalmodiam Domino deuota mente persoluit.

uers. 14. Quoniam magnificata est usque ad celos misericordia tua, et usque ad nubes ueritas tua. Ista est causa confessionis, ista promissio psalmodie: Quoniam magnificata est misericordia Domini usque ad celos; id est quia humanitas Filii usque ad celorum regna perducta est. Periclitanti quippe homini, qui peccatis tenebatur obnoxius, fecit misericordiam suam, ut dispensatione mirabili faceret eximium, quem nefandi populi iudicio putabant extremum. Sequitur,  et usque ad nubes ueritas tua. Nubes significant prophetas, quos Spiritus sancti irrigua ueritas, uelut copiosus imber impleuit. Merito enim nubes uocantur, quia celesti fonte satiati sunt, et supra steriles peccatores spiritualis copie dona fuderunt; que duo preposterato sunt ordine collocata. ueritas est tempore anterior, misericordia uero aduentu posterior; que ideo commutata sunt, ut sine aliqua differentia in his potuisset unum decus, unus auctor agnosci.

uers. 15. Exaltare super celos, Deus; et super omnem terram gloria tua. Hunc uersum et in secunda parte iam dixit, fidem nostram tali promissione confirmans, quia super omnes creaturas eius nominis sit gloria regnatura.



Conclusio psalmi.


Quis uirtutem psalmi huius, quis beneuolentiam digne possit effari? Orat Christus, ut nos doceat; resurgit, ut nos erigat; laudes Patri dicit, ut nos instruat. Merito uia nostra, merito redemptio, merito apud Patrem noster 192 legitur Aduocatus. Amemus clementem defensorem, ne patiamur seuerum iudicem. Ultra omnem esse constat amentiam reum toto corde non expetere, qui nos ad eterna gaudia tam crebris admonitionibus cognoscitur inuitare.



EXPOSITIO IN PSALMUM LuII.



In finem, ne disperdas Dauid in tituli inscriptione.

Quamuis uerba ista frequenter iterentur, non pigebit tamen eadem per singula loca declarare, ut psalmorum  possit dignitas estimari. Illas siquidem domos confidenter intramus, quarum penetralia in ipsa fronte cognoscimus. In finem significat Christum, qui in hoc psalmo locuturus est. Ne disperdas Dauid in tituli inscriptione. Et Dauid sepe diximus Christum significare, quia et rex erat, et nomen eius manu fortis siue desiderabilis interpretatur, quod et Domino competenter aptatur. Commonetur ergo Pontius Pilatus, ne disperdat scriptum titulum qui Regem Dominum declarabat: quia reddi non poterat incassum quod diuina noscebatur iussione conscriptum. Regem enim illum quis poterat abolere, quem constat esse celi terreque creatorem? Quod adeo frequenter repetitur, ut excusatio contradicentibus auferatur.



Diuisio psalmi.

 Dominus Christus et uirtutibus Saluator et monitis, in prima narratione psalmi Iudeorum cognoscitur exprobrare nequitiam. Sed dum illis imputat que fecerunt, nos ne faciamus similia commonemur. Secunda narratione retributiones eorum aptissimis comparationibus declarat. Tertia qualis fiat correctio iustorum de peccatorum ultione memoratur.



Expositio psalmi.

uers. 1. Si uere utique iustitiam loquimini, iusta iudicate, filii hominum. Christus Dominus Iudeos inuehitur [ms. A., conuenit] de his que longa post erant etate facturi. Loquuntur enim falso iustitiam legis, qui non sunt recta iudicaturi. uere autem illi equabilia dicunt, qui iusta facturi sunt; sermo enim rectus uite  debet esse consimilis. uoces ergo illas hic arguit Iudeorum, quando captiose dicebant: Magister, scimus quia a Deo uenisti, et uiam Dei in ueritate doces. . Ista quidem iusta erant, sed illi ea ueraciter minime loquebantur: quoniam si fuissent certissima mente prolata, irreprehensibilia eorum potuerant esse iudicia; nec postea dixissent Pontio Pilato: Crucifige, crucifige, quia se Dei Filium esse confirmat . Sic enim iudicauerunt, ut non recte, sed ficte locuti iustitiam comprobentur. Hoc argumentum in topicis dicitur a contrario. Contrarium est enim recta loqui, et peruersa facere. Nonnulli uero hinc faciunt questionem, dicentes, hic quidem preceptum esse: Iusta iudicate, cum  legatur in Euangelio: Nolite iudicare, ne iudicemini . Sed ista sententia non nobis tollit in totum licentiam iudicandi; nam quod dicit, nolite iudicare, de illis factis uult intelligi que sensus noster non preualet intueri. Sunt enim quedam media que ignoramus quo animo fiant, quia et bono et malo fieri possunt, de quibus temerarium est homini iudicare. Hic autem precipit nobis de his que manifesta sunt iusta iudicare. Ita fit ut sententie iste, dum discusse fuerint, nequaquam sibi contrarie esse uideantur. Quem locum Pater Augustinus de Sermone Domini in monte, libro secundo  latius diligentiusque tractauit.

uers. 2. Etenim in corde iniquitates operamini in terra; iniquitatem manus uestre concinnant. Ac si diceret:  Quomodo potuistis de me iudicare, qui in corde uestro iniquitates operamini, ubi perfectum crimen est, antequam fiat, et omne malum plectibile fit, quod desiderium praue uoluntatis accusat? In terra uero dicit, siue arcano pectoris, siue supra populum cui principes et Pharisei preesse uidebantur. Et uide quia supra cordis iniquitates posuit: nunc etiam per manus res significat actuales, ut non solum cogitatum scelus, sed etiam completum esse doceatur. Concinnant enim ad iniquitates bene positum est. Concinnatio autem significat, quando ex multis partibus sibi conuenit adunata peruersitas.

uers. 3. Alienati sunt peccatores ab utero [ed., a uulua], errauerunt a uentre, locuti sunt falsa. Merito peccatores tanquam abortiuos, proiectos ab utero dicit  Ecclesie, qui nulla doctrine confirmatione perfecti sunt; sed tanquam tenere pecudis fatuata mollities, non ad lucem uitalem, sed in perfidie tenebras probantur abiecti. Iuste quippe uterum habere dicitur Ecclesia, que nos sacro baptismate profundit in perpetuam lucem. Sed ue illis qui immaturi ab eius uisceribus exierunt! Sequitur, errauerunt a uentre, locuti sunt falsa. Errauerunt utique a uentre, qui contraria matri dogmata sunt secuti, nec aluum sanctam pia deuotione uenerantur. Ipsi enim et falsa locuti sunt, qui ab eius sanctis traditionibus errauerunt.

uers. 4. Ira illis secundum similitudinem serpentis, sicut aspidis surde et obturantis aures suas. Ira Iudeorum per similitudinem nimis aptissimam definitur. Obstinatorum quippe hominum ira irreuocabilis est  qui, ne docentium predicationes exaudiant, procurant sibi uoluntariam surditatem. Cui malo consuetudo aspidis comparatur, que ne uerba incantantis exau diat, suasque latebras derelinquat, unam aurem caude sue inflectione dicitur obturare, alteram uero in terram deprimere. Cui merito Iudei comparati sunt, qui cordis auribus obturatis, sancte Scripture audire noluerunt saluberrimam iussionem. Obturare enim a sacerdotibus tractum est, qui aures suas thure replebant, ne peregrinis uerbis intercedentibus, confusa carminum memoria turbaretur.

uers. 5. Que non exaudiet uocem incantantium, et ueneficia que incantantur a sapiente. In exponenda similitudine perseuerat. Dicit enim de aspide que non  exaudit uocem incantantium: utique quoniam auribus damnatis obsurduit, nec passa est audire uocem que illam trahere potuisset ad lucem. O humanum genus! nisi illuminetur misericordia diuina, cecissimum est: creatum 193 ad imaginem Dei, similitudinem uult habere serpentis. Sapientem uero hunc dicimus mundane artis operatorem, qui propositam rem, Domino se iuuante, astuta complet industria. Nota igitur quoniam dicuntur sapientes et in malo, de quibus legitur: Ubi sapiens, ubi scriba ? et his similia.

uers. 6. Deus conteret dentes eorum in ore ipsorum; molas leonum confringet Dominus. Introitus secunde narrationis aperitur, in qua describitur que sint mala passuri qui contempserunt, ut aspides, diuina predicatione saluari. Primum dicit dentes eorum specialiter  conterendos, quando dolosa uerba ipsorum et captiose interrogationes deducebantur ad nichilum; sicut eis contigit quando subdole interrogabant cui nummus Cesaris penderetur. Sed tale a Domino responsum recepere, ut unde tentauerant mordere, contritis dentibus uiderentur abscedere. Ait enim: Reddite Cesari que sunt Cesaris, et Deo que Dei sunt . Sequitur, in ore ipsorum molas leonum confringet Dominus. Hic nescio quid uidetur excrescere, quando et leones nominauit et molas: illos uidelicet significans, qui non iam captiosis uerbis, sed belluino fremitu in necem Domini consurgere tentauerunt. Aspides erant, quando ei insidiose dixerunt: Licet dare tributum Cesari ? Leones fuerunt, quando cruento ore clamauerunt:  Crucifige, crucifige . Ita insania eorum non solum ueneno serpentis, sed immanibus belluis comparata describitur. In ore autem ipsorum mole confringebantur, quando dictis non poterant respondere uerissimis.

uers. 7. Ad nichilum deuenient uelut aqua decurrens: intendit arcum suum donec infirmentur. Dixit aspides, dixit leones: nunc uenit ad torrentes, qui hiemalibus imbribus concitati, subita inundatione descendunt. In hoc terribiles, quia improuisi; in hoc periculosi, quia precipites. Sed mox ut impetu transeunte, quasi atrocia colla posuerint, sereno celo deficiunt, qui nubibus compluentibus intumescunt. Que figura dicitur synathroismos, id est congregatio, ubi multas res et crimina sub aliqua narratione colligimus.  O inaudita seuitia Iudeorum! Comparantur illis tot ingentia mala, unde immania nouimus uenire pericula. Addidit: Intendit arcum suum donec infirmentur. Hic clementia diuine uirtutis ostenditur, cuius arcus tenditur ad salutem. Deus enim contra malos arma sue potestatis intendit, et tandiu terret donec infirmati cedant, et ad confessionis salutem meliorata se mente conuertant.

uers. 8. Sicut cera liquefacta auferentur; super eos cecidit ignis, et non uiderunt solem. Superius dixit de his quos conuertendos esse Domini terrore pronuntiat; nunc exponit eos qui, perfidia faciente, in sua obstinatione durati sunt. Istis digna uicissitudo redditur, ut illa cordis duritia sicut cera liquefacta dispereat.  Auferentur, dicit, a conspectu Domini, quando in gehenne tormenta mittendi sunt. Denique sic sequitur, super eos cecidit ignis, et non uiderunt solem. Ignem dicit male mentis ardorem, quem in hoc seculo cecatis sensibus hauserunt; qui tenebrat potius quam illuminat, qui non aperit, sed claudit aspectum. Talis enim ignis super impios cadit, ut solem uerum, id est Dominum Saluatorem uidere non possint; sicut et ipsi in iudicio futuro dicturi sunt: Sol non ortus est nobis, et iustitie lumen non luxit nobis . Illum enim solem conspicere nequeunt, nisi qui eum mundis et sanctis mentibus intuentur.

uers. 9. Priusquam producant spine uestre rhamnos: sicut uiuentes, sicut in ira absorbet eos. Rhamnus spinarum genus est permolestum, quod prius in  herbam mollissimam pubescit; sed ubi adulta etate caluerit, ramusculos producit acuminatos, posteaque eius sudes durescunt in arboream firmitatem. Hoc ergo Iudeis presens sententia comminatur, quod prius absorbeantur quam longa etate eorum malitia conualescat, sicut et in alio loco de talibus dicit: uiri sanguinum et dolosi non dimidiabunt dies suos . Sequitur celeritas perditionis eorum, sicut uiuentes, sicut in ira absorbet eos. Bene dicit, sicut uiuentes, quia uiuere uidentur et mortui sunt. Omnis enim peccator in prauitate degens ueritati moritur, sicut ait Apostolus: uidua que in deliciis est, uiuens mortua est . Quod autem adiecit, sicut in ira absorbet eos, illud significat, quia Dominus tanquam iratus, peccatores uidetur percellere  non iratus; de quo scriptum est: Tu autem, Domine uirtutum, cum tranquillitate iudicas . Nam quod dictum est, absorbet eos, eorum subitum significauit interitum, quia quanta Domino in sustinendo patientia fuit, tanta erit percussio in celeritate iudicii. Et respice quia sicut superius duobus uersibus in peccatis auxesim fecit, ita et hic per quatuor crescit in penis.

uers. 10. Letabitur iustus cum uiderit uindictam impiorum; manus suas lauabit in sanguine peccatoris. Membrum tertie narrationis ingreditur, in quo iustorum letitiam et sceleratorum etiam in isto seculo dicit prouenire uindictam. uidebit enim uindictam impiorum iustus, cum eos respexerit talia facere, unde semper debeant formidare. Omne enim malum suam  portat, dum committitur, ultionem, quia torquente conscientia ipse in se probatur implere uindictam. Contra iustus letus est, quamuis molestiarum fasce deprimatur; animo enim liber est, unde uera letitia semper exsurgit. Sic utraque genera hominum qualitates suarum in se sustinent actionum. Sequitur, manus suas lauabit in sanguine peccatorum. Quid est hoc, quod ille qui precepit orare pro inimicis, in peccatorum sanguine piorum manus asserit abluendas? Sed hoc, si diligentius intuemur, correctionis potius quam seuitie prestabit exemplum. Nam cum sanguis peccatoris effunditur, manus, id est actus iustissimi corriguntur. Impio enim pereunte, commonetur innoxius cautius se diligentiusque tractare. Ita fit ut  manus iusti non crudeliter, sed pie sanguis peccatoris emundet; sicut Salomon dicit: Stulto pereunte, sapiens astutior fit .

uers. 11. Et dicet homo: Si utique est fructus iusto, utique est Deus iudicans eos in terra. Cum ista fiunt, que superius dicta sunt, tunc fidelis intelligit atque dicit: Si iusti etiam hic bonorum suorum premia consequuntur, manifestum est et in hac terra de eis iudicare Dominum, qui eos degere infructuosa sanctitate non patitur. uult enim intelligi quia nec mali in hoc seculo omnino a pena sunt liberi, quamuis florere uideantur; nec boni a beneficio sequestrati, 194 licet mundanis oneribus imprimantur. Quod argumentum dicitur a consequentibus, quando, cum iusto dantur premia, iustus est Dominus.



Conclusio psalmi.


Ecce uerus Sol qui tenebras nostras caliginesque discutiens, quid in ueritate sentire debeamus ostendit. Iam nemo sit dubius, nemo remurmuret: quia in isto mundo Deum occulte res humanas examinare cognoscimus, quod in hoc seculo facere manifestius comprobatur. Merito ergo istum Solem uerissimum diem dicimus, qui ad numerum horarum per duodecim nobis apostolos lumen sue ueritatis infudit. Nam et ipse sic dicit: Abraham concupiuit uidere diem meum: uidit, et gauisus est . Dies iste bonarum mentium, dies iste iustorum est: cui nec nubium caligo prepedit, nec nox aliquando tenebrosa succedit.



EXPOSITIO IN PSALMUM LuIII.



In finem, ne disperdas Dauid in tituli inscriptione: quando misit Saul, et custodiuit domum eius, ut eum interficeret .


In finem, iam dictum est sine fine. Ne disperdas Dauid in tituli inscriptione; et hoc quoque frequenter ponitur, ut Passio Domini per hec indicia declaretur. Irrite siquidem tentabat disperdere Iudeorum insania, quod diuina toties interdixit auctoritas. Per huius enim tituli incorruptibilem inscriptionem, manifestat regni Domini incommutabilem firmitatem. Sequitur, quando misit Saul, et custodiuit domum eius, ut eum interficeret. Hoc quoque ad passionem Domini conuenienter aptatur. Domus enim indicat monumentum ubi triduana morte requieuit, ad quod custodiendum  miserunt principes Iudeorum, ad gloriam nominis eius quasi disperdendam: ne per fraudem diceretur resurgere, quod auditus fuerat Christus antea predicasse. Sed melius quod inimici per se maluerunt probrare, ut totus mundus factum firmius potuisset agnoscere. Indubitatum siquidem testimonium est, quod prestat ingratus; et non potest gratiosum dici, quod confirmat ille qui reus est. Quapropter causas istas nullus ambigat ad passionem Domini pertinere, unde psalmus iste dicturus est. Sed hoc sollicite debemus intelligere, ut quando loquitur Dominus Christus, quedam ab humilitate carnis, quedam ab excellentia diuinitatis eius accipere debeamus: non duos filios putantes, sicut Nestorii  sacrilega somniat iniquitas; sed in duabus naturis unitis atque perfectis permanere Dominum Christum, sicut doctissimorum Patrum sancte Chalcedonensis synodalis testatur auctoritas. Ait enim : Unum eumdemque Filium Dominum nostrum Iesum Christum confiteri consonanter omnes instruimur et docemur: perfectum eumdem in diuinitate, et perfectum eumdem in carne; Deum ueraciter hominemque eumdem, ipsum ueraciter ex anima rationali et corpore; , id est unius essentie Patri secundum diuinitatem, et nobis eumdem ipsum secundum humanitatem, per omnia nobis absque solummodo peccato consimilem. Ante secula quidem de Patre natum secundum diuinitatem, in nouissimis autem diebus eumdem ipsum  propter nos et propter nostram salutem ex Maria uirgine natum, , id est Dei Genitrice secundum humanitatem: unum eumdemque Christum Filium Dei, Dominum unigenitum, in duabus naturis sine confusione, sine conuersione, sine diuisione et sine separatione noscendum. Nusquam naturarum differentiam per unitatem penitus amputatam; magis autem salua proprietate utriusque nature, et in unam ceunte personam, unamque subsistentiam; nec in duas diuisum partitumque personas, unum eumdemque Filium unigenitum, Deum uerum, Iesum Christum Dominum confitemur. Sancta fides, inuiolata ueritas, amplectenda predicatio, quam merito per Spiritum sanctum conuenienter effusam, per totum mundum catholica confitetur Ecclesia.



Diuisio psalmi.


Primo ingressu psalmi orat Dominus Christus, non ex eo quod de Patre natus est Deus, sed ex eo quod de Maria uirgine factus est homo, ne ei inimici ipsius nocere preualeant; ad instar luminis materialis ex imo surgens, ad resurrectionis sue paulatim conscendens excellentissimam summitatem. Secundo prosequitur, quemadmodum in fine seculi conuertendi sint Iudei, et pro eis oratio mirabili pietate depromitur. Tertio designat que facturi sint post conuersionem, et se in sanctis suis gaudere testatur. Que partes diapsalmatis termino diuiduntur; ut non tam exquisite quam minus neglecte esse declarentur.



Expositio psalmi.


uers. 1. Eripe me de inimicis meis, Deus meus, et ab insurgentibus in me libera me. Dum humanitas Domini Saluatoris eripi se ab inimicorum spiritualium insidiis postularet, quibus tamen non tenebatur obnoxia, sicut ipse dicit: ueniet princeps huius mundi, et in me non inueniet quidquam , nobis quod necessarie petamus ostendit. Ille quippe sine macula peccatorum, diabolum, uel ministros eius Iudeos auerti a se proposita humilitate deprecatur; nos autem sic petimus, ut capti atque noxii ab immundis spiritibus diuina misericordia liberemur. Caput nostrum hoc quidem petit, sed sine lege peccati: membra uero similiter rogant, sed delictis obnoxia.  Inimicorum autem quatuor esse genera per hunc et alium uersum euidenter ostendit. Primum dixit eripi se ab inimicis tantum, qui dispositum quidem nocendi habere poterant: non tamen, ut confestim lederent, ardentius appetebant. Additur secundum, et ab insurgentibus in me libera me. Ab insurgentibus dicit, quasi iam iniquitatis sue tempestate commotis, et futuris cladibus animi indignatione preparatis.

uers. 2. Eripe me de operantibus iniquitatem, et de uiris sanguinum libera me. Dicit tertium genus, ut illi qui insurrexerant mente durata, 195 scelus etiam operatione complerent; nec cogitationibus tantum iniquitatem suam, sed operis quoque ipsius consummatione monstrarent. Sequitur, et de uiris  sanguinum libera me. uenit ad quartum genus, ut isti inimici non solas contumelias appetere uiderentur, sed ipsum quoque sanguinem effundere festinarent. Hic autem significat Iudeos, qui innocentis sanguinem sacrilego crimine damnauerunt, quando dixerunt: Crucifige, crucifige ; et iterum: Sanguis eius super nos et super filios nostros . Qui merito uiri sanguinum dicti sunt, quoniam supra se iniuste mortis onera susceperunt. Petit ergo se ab eis pro humana infirmitate eripi et liberari, qui totum tamen uoluntarie sustinebat. Et intende quia per figuram epembasim, que iteratio nuncupatur, in his duobus uersibus uerba geminauit, eripe me, et libera me.

uers. 3. Quia ecce occupauerunt animam meam,  irruerunt in me fortes; neque iniquitas mea, neque peccatum meum, Domine. Anima hic dicitur uita corporalis. Ceterum animam Domini Saluatoris nulla potuit aduersitas occupare, que unita Deo immaculata se conuersatione tractauit. Sed cum dicitur anima occupata, tempus ostenditur passionis. Sequitur, irruerunt in me fortes. Fortes diabolum significat cum ministris; sicut ipse in Euangelio dicit: Nemo potest intrare in domum fortis, et uasa eius diripere, nisi prius alligauerit fortem . Ipsi enim in corde Iude ascenderunt, ut Saluator morti traderetur. Ipsi populum pessimis instigationibus incitarunt, ut Liberatorem humani generis perfida uoluntate damnarent. Qui fortes ideo dicuntur, quia mortalium superant fragiles imbecillitates. Ceterum potentie  Christi fortes esse non poterant, qui eos diuinis uiribus alligauit. Addidit, neque iniquitas mea, neque peccatum meum, Domine. Quamuis in Dominum Saluatorem diabolica fortitudo surrexerit, modo eum in pinna templi constituendo, modo offerendo diuitias: tamen nichil tale in eum presumere ausi sunt, qualia nobis uitiorum tentamenta efficaciter ingerere consuerunt. Iniquitas hic pro maleuolentia intelligenda est; peccatum uero pertinet ad sceleris operationem, que omnimodis a Domino fuisse probantur extranea. Natura enim humanitatis a Domino assumpta probatur esse, non culpa; sed tamen ipsum fortem sustinuit tentatorem, quia carnem nostre fragilitatis assumpsit; nec aliter fieri potuit ut  ius suum exitium iuste perderet, nisi ad uita peruenisset auctorem. Sic triste frigus ueniente tepore dissoluitur: sic nox tenebrosa discedit, quando claritas serene lucis aduenerit. Sed hec de se uere dicit Caput nostrum. Ceterum ista professio membris non potest conuenire subiectis.

uers. 4. Sine iniquitate cucurri, et dirigebar: exsurge in occursum mihi, et uide. Potest quis currere et non dirigi, ut illi quorum uita tortuosis semitis irrotatur; nec ad rectum perueniunt iter qui nulla ueritate diriguntur. Christus enim mundanam uitam recto tramite transcurrit; nec iniquitas illi obuiare potuit, que actus semper humanitatis intorquet. De ipso enim octauus decimus psalmus ait: Exsultauit ut gigas ad currendam uiam: a summo celo egressio  eius, et occursus eius usque ad summum eius . Hoc enim erat dirigi, unde uenerat, ut rediret. Sed sic uenit a Patre, ut non recederet a Patre; sic discessit a mundo, ut non desereret fideles, sicut ipse ait: Non uos dimittam orphanos ; et, Ecce ego uobiscum sum usque ad consummationem seculi . Sequitur, exsurge in occursum mihi. Hic iam tropicis allusionibus potentia resurrectionis exprimitur, ut petat Patrem sibi occurrere, ad se scilicet uenientem; cum nec ille ab ipso aliquando discesserit, nec iste ad eum, quantum ad supernam naturam pertinet, facie nouitatis aduenerit: sed sicut ipse in Euangelio dicit: Ego in Patre, et Pater in me est . Quod autem addidit, et uide, significat, fac uideri; sicut Abrahe  dictum est: Nunc cognoui quoniam diligis Dominum Deum tuum ; id est, cognosci feci. Tropica est enim ista locutio, et in Scripturis diuinis creberrima consuetudine seminatur.

uers. 5. Et tu. Domine Deus uirtutum. Deus Isrel,

uers. 6. Intende ad uisitandas omnes gentes: non miserearis omnibus qui operantur iniquitatem. Duo isti uersiculi in uno exponendi sunt, quoniam de se inuicem pendere noscuntur. Post resurrectionis igitur mirabilem narrationem, pius Aduocatus interpellat pro nobis, dicens ad Patrem: Et tu, Domine Deus uirtutum, Deus Isrel; qui non putaris nisi Deus solius Isrel, id est unius gentis: intende nunc ad uisitandas omnes gentes, ut tibi credentium copia  crescat ex gentibus, quia sterilitatem fidei in Iudaico populo comperisti. Et respice quod omnes gentes dicat, quoniam de uniuersis nationibus erant  credituri; sicut est illud: Et dabo tibi gentes hereditatem tuam, et possessionem tuam terminos terre . Ubi autem reuertitur ad Iudeos, dicit: Non miserearis omnibus qui operantur iniquitatem. Hec oratio  preceptis eius in nulla parte dissentit. Dicendo enim: Non miserearis omnibus, ostendit illis esse miserendum qui puro studio supplicabunt. Nam licet omnes homines operentur iniquitatem, illis tamen parcendum esse non dubium est qui predestinati sunt, et ad eum deuota mente confugiunt.

 uers. 7. Conuertentur ad uesperam, et famem patientur ut canes, et circuibunt ciuitatem. uentum est ad psalmi ianuam secundam, in qua Iudaici populi futura conuersio declaratur. Significat ergo in fine mundi ex eis innumeros Domino esse credituros; quod et Apostolus dicit: Nolo uos ignorare, fratres, mysterium hoc, ut non sitis uobisipsis sapientes, quia cecitas ex parte Isrel contigit, donec plenitudo gentium introiret, et sic omnis Isrel saluus fieret , etc. uides et ibi promissum esse, ut quamuis sera, tamen aliquando salutifera conuersione saluentur; et ideo ad similitudinem diei, finis mundi uespera competenter edicitur. Sequitur, et famem patientur ut canes. Illius temporis Iudeorum significat uoluntatem, quia sicut nunc crudelissima  obstinatione durati sunt, ita et tunc fidei auidissima desideria patientur. Qui merito canibus comparantur, quoniam Antichristum illum immanissimam belluam, fidei calore raptati, religiosis latratibus insequentur. Canes enim a canendo dicti sunt. Meliores erunt tunc canes, quam nunc sint homines: quando legem in qua modo delinquunt, tunc fideliter defensare 196 contendunt. Nam quod dicit, famem, celestis uerbi significat auiditatem, sicut ait propheta: Ecce induco famem super terram, non famem panis, neque sitim aque, sed famem audiendi uerbum Dei . Addidit, et circuibunt ciuitatem. In eadem comparatione permansit. Canum enim consuetudo est illa loca defendere, in quibus se norunt alimoniam reperire: ita et Iudei iam conuersi ciuitatem, id est sanctam  Ecclesiam defendent, quam correctis predicationibus circuibunt. Canes enim fidelibus comparatos Euangelii Scriptura testatur. Dicit quippe mulier Chananea: Utique, Domine: nam et canes edunt de micis que cadunt de mensa dominorum suorum . Hoc schema dicitur enigma, id est obscura sententia, que et ipsa pertinet ad allegoriam; aliud enim dicit, et aliud significat.

uers. 8. Ecce ipsi loquentur in ore suo, et gladius in labiis eorum: quoniam quis audiuit? Loquentur plane tunc in ore suo, quod nunc habere non merentur in corde, aliosque ad bona conuertent, que ipsi prius credere noluerunt. Sequitur, et gladius in labiis eorum. Erit utique in labiis eorum gladius celestis, qui legitur bis acutus, ex utroque Testamento  feriens, et ad sanitatem felices animas sua uulneratione perducens, de quo ait Apostolus: Et gladium spiritus, quod est uerbum Dei . Addidit, quoniam quis audiuit? Bene premisit in labiis eo rum esse gladium, id est in ore ipsorum predicationes frequentissimas, quoniam rarus gentilis auditurus est, cum in scelerata Antichristi religione permanserint. Quis enim, cum pondere proferendum est, quasi pene nullus, quasi omnino rarissimus. Significat enim hec syllaba frequenter nullum, ut illud, Quis similis tibi ? aliquando unum, ut illud: Quis dabit ex Sion salutare Isrel ?

uers. 9. Et tu, Domine, deridebis eos; pro nichilo  habebis omnes gentes. Irridendos eos pronuntiat, qui predicationes rectas audire noluerint, sicut est illud Salomonis: Meis autem increpationibus non intendebatis, sed irrita faciebatis consilia mea; ideoque et ego in uestra perditione ridebo, gratulabor quando superuenerit uobis interitus . Derisui enim erunt, quando inanes et fatui ab eterni regni intromissione pellentur. Sequitur, pro nichilo habebis omnes gentes. Gentes, et in bono et in malo poni notissimum est. Hic tamen illos dicit qui obstinatione crudeli in sua nequitia perseuerant. Ipsos enim pro nichilo habet Dominus, qui eum creaturarum omnium non uenerantur auctorem. Nam si hoc uniuersaliter dictum intelligas, unde erit Ecclesia Domini construenda? Sed mos est Scripture diuine dicere pro  parte totum, secundum illud Domini dictum: Nam cum uenerit Filius hominis, putas inueniet fidem in terra ? Quod et si hoc generaliter uelis accipere, quibus dicendum est: uenite, benedicti Patris mei, possidete paratum uobis regnum a constitutione mundi ? Restat ergo ut hic omnes gentes eos intelligas qui perfidia faciente damnandi sunt. Sunt enim ex omnibus gentibus perituri, sicut iustos constat ex omnibus nationibus congregari.

uers. 10. Fortitudinem meam ad te custodiam, quia, Deus, susceptor meus es. Superius fortes diximus esse diabolum cum ministris, qui fortitudinem suam in se ponentes, ab eterna celsitudine corruerunt. Sed Dominus Christus humane ignorantie formam  ueritatis ostendens, fortitudinem humanitatis sue, Domini dicit beneficiis applicandam; ut sicut per illum insidiatorem noxia didicimus, ita per uerum Redemptorem, que sunt profutura noscamus. Nam quod ait, ad te custodiam, mutata syllaba significat per te custodiam fortitudinem meam; quod in Scripturis diuinis sepius inuenitur. Que figura dicitur prothesios parallage, cum altera propositio pro altera ponitur. Sequitur, quia, Deus, susceptor meus es. Merito illi suam fortitudinem pronuntiat deputandam, quem susceptorem suum esse noscebat.

uers. 11. Deus meus, misericordia eius preueniet me: Deus meus, ostende mihi inter inimicos meos. Exponit quod superius dixit: Fortitudinem meam ad te custodiam. Nihil enim ei dignum obtulit humana  conditio, ut mereretur muneris eius largitate gaudere. O uere pietas stupenda Creatoris! De se nos docet quod in nobis intelligere et custodire debeamus. Sed ue illis qui hanc regulam declinantes, in hominis putant arbitrio consistere, ut mereatur ad aliqua Dei munera peruenire! Ipse enim donat, ut bona uelimus; ipse perficit, ut ad eius premia peruenire possimus; quod Apostolus lucidissime declarauit: Quid autem habes quod non accepisti? Si autem accepisti, quid gloriaris, quasi non acceperis ? Desinat ergo Pelagiana heresis rediuiuas suscitare calumnias. Nihil boni ex nobismetipsis habere possumus, nisi hoc a Domino sumpserimus. Sequitur, Deus meus, ostende mihi inter inimicos meos. Secundum  dicit munus beneficii, ut etiam inter inimicos ipsius uirtus maiestatis eius possit ostendi; scilicet ut de blasphemis fiant religiosi, et de iniqua conuersatione iustissimi.

uers. 12. Ne occideris eos, nequando obliuiscantur legis tue: disperge illos in uirtute tua, et destrue eos, protector meus Domine. Hoc est quod superius dixit, ostende mihi inter inimicos meos; quoniam ab istis inimicis, qui Deo largiente credituri sunt, ideo ira suspenditur, ne Domini legem usque in finem seculi ignorare uideantur, et incipiant sic perire, ut nullus ex eis possit bonos fructus emergere. Obliuiscitur enim legem qui eius precepta non complet, quamuis animo uerba ipsius tenere uideatur. Precatur ergo ne gens Iudeorum funditus pereat, sed magis  errasse se gloriosa satisfactione cognoscat. Addidit, disperge illos in uirtute tua. De Iudeis hoc dictum testatur eorum facta dispersio, ut pene per totum mundum diuisi dispersique declarentur. Nam quamuis iuri [ed., iugo] Romano sint subditi, suo tamen more uiuunt ubique dispersi. Hoc est: Ne occideris eos; nam si fuissent, ut merebantur, exstincti, spes conuersionis eorum funditus interiisset. Dispersi ergo sunt Iudei, siue ut ad conuersionis prouocarentur studia; seu  ut inter contentiones hereticorum, ab inimicis suis ueteris legis paratum testimonium haberet Ecclesia; dum illud indubitanter creditur, quod aduersario suffragante firmatur. Sequitur, et destrue eos, protector meus Domine. Adhuc in iisdem supplicationibus perseuerat,  ut destructi Iudei in melius construantur, sitque salutaris eleuatio post ruinam. Non enim Paulus apostolus surrexerat ad salutem, nisi ad uocem Domini cadere meruisset.

197 uers. 13. Delicta oris eorum, sermo labiorum ipsorum, et comprehendantur in superbia sua, et de exsecratione et mendacio euellentur. Delicta oris eorum, id est cogitationum insanie fuerunt, quando consilium fecerunt ut neci traderent Dominum Saluatorem. Sermo quoque labiorum ipsorum detestabilis fuit, quando dixerunt: Reus est mortis . In superbia comprehensi sunt, quando iidem dixerunt: Quis tibi dedit hanc potestatem? Et in qua potestate hec facis ? Captos enim constat in superbia sua, quando uiderunt postea resurgentem,  quem prius facientem miracula respuerunt. Sequitur, et de exsecratione et mendacio euellentur; scilicet quando ab eis post conuersionem dedecus amouetur, quod in cunctis gentibus nunc habere noscuntur. De mendacio iidem euellentur, quando Scripturas diuinas ueraci illuminatione cognouerint, quas nunc sub falsa interpretatione suscipiunt.

uers. 14. In ira consummationis et non erunt; et scient quia Deus dominabitur Iacob, et finium terre. Ira Domini duobus dicitur modis: siue quando uindicat ad salutem, ut est illud: Flagellat enim omnem filium quem recipit ; siue quando mittit in ignem eternum, de quo alius psalmus ait: Domine, ne in ira tua arguas me, neque in furore tuo corripias  me . Abusiue quippe tractum est ab hominibus, quia quando aliquam culpam uindicamus, perperam factis irascimur. Ceterum Deus omnia sub tranquillitate diiudicat, quia nescit perturbationis sustinere confusa. Consummationem uero illam dicit, quam unusquisque patitur, quando memor peccatorum suorum interna se castigatione discruciat. Non erunt utique superbi, dum eos constet ad humilitatis penitentiam esse uenturos. Sequitur, et scient quia Deus dominabitur Iacob, et finium terre. Cum Iudei fuerint perfecta religione ueraciter instituti, tunc agnoscent Christum Dominum esse Iacob patriarche sui, quod primitus non credebant. Et finium terre, id est catholice Ecclesie, que toto orbe diffusa est, quod modo durato corde non sapiunt.

 uers. 15. Conuertentur ad uesperam, et famem patientur ut canes, et circuibunt ciuitatem. Post secundi diaplasmatis interiectionem, ad ingressum tertium uenit: ubi iterum conuersio Iudeorum et resurrectio Domini Saluatoris ostenditur. Et quoniam presens uersus, qui in secunda parte iam positus est iisdem uerbis, sed non ipso intellectu repetitur, quod in Scripturis diuinis inesse sepe iam diximus. Ille enim primus pertinet ad finem seculi, iste ad Domini passionem; sic enim utrorumque sequentia manifestant, et ideo secundum causas predictas eorum est intentio perquirenda. In superiori enim diuisione uesperam diximus finem seculi significare; sed hic initium ipsum sexte etatis ostenditur, quod est uespera,  quando Dominus Saluator mundo salutaris aduenit. Sic enim de ipso dicit Moyses: Occidetis agnum ad uesperam ; post cuius resurrectionis miraculum multitudo credidit Iudeorum. Sequitur, et famem patientur ut canes. Canis, uoracissimum animal atque importunum, consueuit illas domos latratibus defendere in quibus edacitatem suam nouit accepto pane satiari. His merito comparantur Iudei, qui Christiane fidei munere saginati, Ecclesiam Dei clamosa predicatione defendere festinabunt; sicut Paulo apostolo contigit, ut qui ante fuit persecutor Christiani nominis, postea diuino munere iungeretur apostolis. Addidit, et circuibunt ciuitatem. Ciuitatem significat Ierusalem, que uniuersaliter per mundum noscitur esse diffusa. Hanc ergo circuisse Paulum, salutares  generi humano testantur Epistole, que per uniuersas gentes uelut sacra diuina tonuerunt. O canem istum beatum! qui populos persequitur infideles, fures abigit, et ouilia sancta custodit; cuius latratus per totum mundum quasi grandisona tuba concrepuit.

uers. 16. Ipsi dispergentur ad manducandum; si uero non fuerint saturati, et murmurabunt. Isti ergo qui ueram meruerunt habere doctrinam, ad manducandum disperguntur, cibum scilicet spiritualem; ut conuertantur gentes ad fidem catholicam uenientes; sicut Petro apostolo in uisione dictum est: Macta, et manduca . Sequitur, si uero non fuerint saturati, et murmurabunt. Saturantur doctores, quando predicationes suas uiderint populos desideranter  assumere. Contra ieiuni murmurant, si uerba sua fructificare non cognouerint in mentibus perfidorum. Hos ergo uerbi Domini distributores murmurare posse dicit, si non fuerint populorum credulitate saturati; sicut ipse dicit et in trigesimo quarto psalmo: Retribuebant mihi mala pro bonis, sterilitatem anime mee .

uers. 17. Ego autem cantabo uirtutem tuam, et exsultabo mane misericordiam tuam: quia factus es susceptor meus, et refugium meum in die tribulationis mee. Postquam de Iudeorum conuersione locutus est, ad Patrem subito uerba conuertit. Que figura dicitur prophonesis, Latine exclamatio. Ipse enim cantabit in sanctis suis, dum eius membra gaudebunt. Et quale est illud gaudium de Domini semper contemplatione  gaudere! Nam sicut uirtus diuina nunquam deficit, ita nec gaudium quod de ipsius inspectione prouenerit. Sequitur, et exsultabo mane misericordiam tuam. Mane scilicet, cum nox seculi istius obscura transierit, quando iam misericordia Domini in sanctorum remuneratione elucescit; ibi enim ipse exsultaturus est tanquam Rex et Dominus, ubi suum populum in se gaudere conspexerit. Addidit, quia factus es susceptor meus. Exposuit quare in Christo Domino exsultauit humanitas, quia factus est susceptor meus. Ipse enim suscipitur, quando Ecclesia cuncta saluatur; quale est illud: Si quis fecit uni ex minimis istis, mihi fecit . Adiecit, et refugium meum in die tribulationis mee. O quam gratum est refugium, quando tribulationis tempore condonatur! Omnis enim caro suspecta est, quandiu audiat: uenite,  benedicti Patris mei , etc. Sed tunc eternum refugium efficitur, quando ad istam uocem desideratissimam peruenitur. Hoc, sicut et in superioribus diximus, accipiendum est a parte membrorum.

uers. 18. Adiutor meus, tibi psallam, quia, Deus, susceptor meus es, Deus meus misericordia mea. Diximus psalmum ad actualem pertinere uirtutem, quam caro Domini Saluatoris etiam in hoc mundo sancta et uenerabili operatione monstrauit. Repetit etiam frequenter beneficia, ut nobis, quemadmodum gratias agere debeamus, ostendat. Susceptor enim humanitatis nostre 198 uerbum est, quod eam in Marie uirginis utero sibi sociare atque unire dignatum est, nequaquam facta confusione uel permixtione substantiarum,  sed unitate ineffabili atque inenarrabili permanente. Adiecit, Deus meus, misericordia mea. Mirabilis et amplectenda sententia. Nam cum multa dixisset, nec tamen fuissent omnia comprehensa, ad postremum uno uerbo complexus est: Quid est Deus meus, id est, Misericordia mea. Ibi omnia sunt beneficia, ubi uniuersa munera designata. Quid enim boni non sentitur, ubi misericordia donata cognoscitur?



Conclusio psalmi.

Didicimus, Domine Christe, quam multa in carne pertuleris, et quia pro persecutoribus tuis semper oraueris. O uere Iudicem pium, sub quo nulli est  confitentium desperandum! O par benignitas et potestas! Nam qui pro inimicis oras, quis tuorum possit formidare quod pereat? Dona facere que precipis; dona implere quod expedit: quia sicut nichil preter te sumus, ita tecum boni totum possumus implere quod nitimur.



EXPOSITIO IN PSALMUM LIX.



In finem, pro his qui immutabuntur, in tituli inscriptione ipsi Dauid in doctrinam: cum succendit Mesopotamiam Syrie, et Syriam Sobal, et conuertit Ioab, et percussit Edom [ed., Idumeam] in ualle Salinarum duodecim millia.

Titulus hic, nisi compendium queramus, interpretatione nominum et commemoratione bellorum omnino prolixus est. In primo positum est: In finem his qui immutabuntur. Commutantur autem in finem,  qui ueteris hominis errore deposito, Domino Saluatori pura mentis intentione famulantur; de quibus dicitur: Fuistis enim aliquando tenebre, nunc autem lux in Domino . Quemadmodum uero possint immutari, subter exponit, in tituli inscriptione Dauid in doctrinam. Tituli inscriptio, Iesum Christum significat Regem. Sic ergo mutentur, ut deserentes diabolum, Regem sibi Christum esse cognoscant. Dauid enim sepe diximus Dominum significare. In doctrinam, adde scilicet Christianam: quia non sufficit cuiquam illum Regem suum dicere, nisi et eius qui studeat preceptis obedire. Sequitur, cum succendit Mesopotamiam Syrie, etc. Has uictorias, postquam Sauli successit in regno, fecisse Dauid Regum historia comprehendit , quas incongruum  uidetur sub hac concinnitate depromere, quando ibi latissime narrata noscuntur. Hoc tamen debemus aduertere, bella ista figuraliter posita propter uictorias Domini Saluatoris, quas in toto mundo de paganis agit et perfidis, quorum uerba psalmus iste dicturus est; ut reuera destructi a superstitione ueteri, mereantur per gratiam noui hominis immutari.



Diuisio psalmi.

Populus ille qui erat priscis erroribus illigatus, in nouam gratiam sancte religionis adueniens, primo capite supplicat, ut post afflictionem, quam satisfaciendo passus est, beneficii nouitate reparetur. Secundo, interpositione diapsalmatis collocata, idem populus rogat ut post tribulationes quas pertulit, deducatur a Domino in munitissimam ciuitatem, petens  auxilium sibi de tribulatione concedi, quod soli Domino probatur esse possibile.



Expositio psalmi.

uers. 1. Deus, repulisti nos et destruxisti nos; iratus es et misertus es nobis. Populus ille qui erat priscis erroribus illigatus, repulsum se et destructum sub gratiarum actione commemorat; ut strages illas debellatarum gentium, quas titulus regem Dauid fecisse precinuit  manu fortis et desiderabilis Christus in uniuerso mundo potius peregisse declaretur, non ferro, sed conuersionis studio; non per ignem uisibilem, sed per caritatis ardorem; quomodo Diuinitas debellare ac uincere inuisibiliter  consueuit. Qui populus supplicat ut a uetere superstitione destructus, et in sancto proposito commutatus, noue regenerationis gratiam consequatur. Nec moueat quod numerus pluralis adiunctus est. Populus enim cum dicitur, plures in eo significari posse non dubium est. Nam cum dicunt, repulisti, ostendunt diuino munere a studio scelerum se fuisse reuocatos, ne in prauis dogmatibus eorum uita finiretur. Sequitur, et destruxisti nos. Merito ad gratiarum actionem uenit ista destructio, que sic euertit ut construat, sic deponit ut erigat, sic humiliat ut ad celorum regna perducat. Hec enim uerba non ingratorum suscipias, sed magis gaudentium esse cognoscas. Addidit, iratus es et misertus es nobis. Iratus, aduersatos debemus aduertere, quorum superstitiones et uitia iustitie sue uirtute prostrauit. Nimis  congrue populus et iratum sibi dicit Dominum, cum peccaret, et misertum, dum ad conuersionis remedia confugisset. Sic utrasque causas singulis sermonibus fecit intelligi. Que figura dicitur emphasis, id est exaggeratio, clariorem prebens intellectum quam uerba per seipsa declarant. Ira misericors, indignatio salutaris, captiuitas libera, aduersatio fructuosa. Iratus est ergo, quando superstitiones eorum subuertit; misertus, quando eos ad cultum uere religionis adduxit.

uers. 2. Commouisti terram et conturbasti eam: sana contritiones eius, quia mota est. Terram, uniuersum peccatorem debemus intelligere, qui aduentu Domini commotus est; sicut et in alio psalmo dicturus  est: uidit, et commota est terra . Commoti sunt ergo peccatores, quando culturas suas Deo cognouerunt abominabiles exstitisse, quando simulacra sua tandem aliquando intellexerunt esse lapidea. Animaduerterunt etiam diuitias et honores, ceteraque mundi huius apud Deum postrema, que ante putauere precipua. Conturbati sunt quoque, quando inter doctrinas alias audierunt. Apprehendite disciplinam, 199 nequando irascatur Dominus, et pereatis de uia iusta . Et uide ordinem psalmi pulcherrima narratione dispositum; prius enim fuit, ut commouerentur; post, ut conturbarentur. Sequitur, sana contritiones eius, quia mota est. Celesti Medico produntur uulnera, ut contritis egris competens medicina succurrat. Sed intelligamus  quandiu eos dicit afflictos, ut usque ad contritiones peruenisse uideantur. Ista est contritio que nos efficit fortiores: ista est debilitatio que reddit ualentes. Conterimur enim mente, quando ad humilitatem tota animi intentione descendimus, sicut in quinquagesimo psalmo dictum est: Cor contritum et humiliatum Deus non spernit . Et ut misericordiam clementissimi Iudicis impetraret, addidit, quia mota est, id est a pristino errore translata est; ut tibi Domino pareat, que ante idolis seruiebat.

uers. 3. Ostendisti populo tuo dura; potasti nos uino compunctionis. Post uictorias salutares quas Dominus de mundi istius reconciliatione perfecit per gratiam, dicit populo tuo, id est tibi subiugato atque  deuoto. Ostendit enim dura fidelibus suis, quando martyrum cateruas seuis passionibus acquisiuit. Ostendit enim in hoc transituro mundo iustis dura, ut reddat in illa eternitate pretiosa. Non enim iubet uacare famulos suos, nec de latitudine se otiosa tractare: sed ut, duris laboribus exercitati, ad palmam eius misericordie mereantur adduci. Sic enim et Paulus dicit: Nemo coronatur, nisi legitime certatus fuerit . Addidit, Potasti nos uino compunctionis. uino comparata est uirtus, que in bonum propositum studium nostre uoluntatis immutat, et facit recta sapere, postquam se inde meruerint homines diuina largitate complere. Contra hoc humanum poculum sanitatem mentis excutiens, intromittit uerba uanitatis. Sed potus ille non oris, sed mentis  est; nec humana industria preparatur, sed diuina inspiratione conceditur, sicut superius dictum est: Et poculum tuum inebrians quam preclarum est ! Nam quid sit istud poculum, pulchre breuiterque definitum est, id est, uinum in quo non est uitiosa copia, sed compunctionis ubertas.

uers. 4. Dedisti metuentibus te significationem, ut fugiant a facie arcus. Dedit timentibus significationem, quando per Scripturas suas edocuit in hoc mundo passiones multiplices suos fidelissimos sustinere, sicut in Euangelio dicit: Tradent enim uos ante reges et presides, et in synagogis suis flagellabunt uos, et eritis odio omnibus gentibus propter nomen meum . Petrus quoque apostolus dicit: Tempus est ut iudicium incipiat a domo Dei . uides ergo quia significationem dedit timentibus se. Hec ideo fieri ut futuri iudicii pena possit euadi. Ipsa enim causa subsequitur, ut fugiant a facie arcus. Facies arcus diem iudicii euidenter ostendit, ubi Noui et ueteris Testamenti quasi duobus inflexis iugis omnis populus iudicatur. Sed ille ab isto arcu sagittam, id est sententiam non suscipit, qui se in humilitatem confessionis deuota intentione prostrauerit. Agamus ergo Domino gratias, qui per significationes predicationum timeri fecit hunc arcum, per quem in iudicio Domini omnis percutitur indeuotus.

uers. 5. Ut liberentur dilecti tui: saluum me fac dextera tua, et exaudi me. Populus ille fidelium, diuinis iam uirtutibus subiugatus, secundam partem supplicationis ingreditur, deprecans ut Dei uirtus  tribulationes eorum in gaudii alacritatem conuertat. Et bene precatur populus iste ut saluus fiat dextera, quia in ipsa parte staturi sunt, qui perpetua felicitate gaudebunt. Poterat supplicare ut saluus fieret et in hoc seculo, sicut in languoribus petitur, sicut in tribulationibus postulatur: sed dextera Domini saluum se fieri deprecatur, ubi eterna salus est, et sine fine letitia.

uers. 6. Deus locutus est in sancto suo: Letabor, et diuidam Sichimam, et conuallem tabernaculorum metibor. Deus Pater locutus est in sancto suo, id est in Christo, quando uerbum caro factum est et mundi Saluator apparuit. Locutus est autem significat euangelicam ueritatem, per quam uenit redemptio fidelium  et beatitudo sanctorum. Addidit, letabor, et diuidam Sichimam. Iuste letabatur populus, cui prospere locutus fuerat Dominus. Sed hec Hebrea nomina, per hunc et alios tres uersus qui sequuntur, mixta Grecis Latinisque sermonibus, figuram faciunt sardismos, que fit diuersarum commixtione linguarum. Nunc ad exponenda uerba ueniamus. Sichima interpretatur humeri; et quoniam ad onus portandum diuinum humeri decenter aptantur, hic dixit: Diuidam Sichimam, id est onus deuotionis diuine, quod unicuique celesti distributione conceditur. Hoc est onus quod si defuerit cadimus, si portamus erigimur; de quo scriptum est: Iugum meum suaue est, et onus meum leue . Letus ergo populus diuidere se dicit supra humeros suos gratiam seruitutis  et fidei, quam nouit leuissimo fasce portare. Addidit, et conuallem tabernaculorum metibor. Patriarcha Iacob supellectili pecoribusque ditissimus, cum se a Laban socero suo migrare decreuisset, uenit ad conuallem Syrie, ubi mansionem ponens, oues eius quieuisse narrantur, loco ipsi ex habitatione sua tabernacula nomen imponens; et quia oues Iacob hic Iudaice plebi conuenienter aptantur, populum qui typum sancte tenet Ecclesie dicit: Metibor et conuallem tabernaculorum, id est, de Iudaica collectione habebo non minimam portionem. Constat enim de uariis nationibus Ecclesiam Domini, quasi ex diuersis floribus, in una corone specie esse formatam. Conuallis enim dicta est quasi cauata uallis.

uers. 7. Meus est Galaad, et meus est Manasses, et  Effrem [ms. A., Ephraim] fortitudo capitis mei; Iuda rex meus. Discutiamus hec nomina, quoniam ea, sicut iam diximus, significationes rerum continere manifestum est. Galaad interpretatur aceruus testimonii, quod ad martyres referri posse non dubium est. Testes enim Greca lingua martyres dicuntur. Ergo aceruus ille testimonii, qui celestium granorum numerositate collectus est, magnam significat esse martyrum congregationem. Aceruus enim de imo surgens, ad summum tendit; qui iuste martyribus comparatur, quoniam ad immortalia dona perducti, celesti summitate potiuntur. Hunc ergo aceruum merito suum fidelis populus dicit, ex quo constat effectus. Sequitur, et meus est Manasses. Manasses interpretatur oblitus. Inter illas enim persecutiones  fidelium, magnum opprobrium uidebatur Ecclesia sustinere, quando quicunque 200 Christianus inuentus fuisset, precepto principum paganorum capitali crimine damnabatur. Hoc ergo opprobrium iam probatur abolitum et felici obliuione consumptum, quando Christianum esse in orbe Romano nunc gloria est. Merito ergo fidelis populus dicit obliuionem illam esse suam, que erat de scelerum abolitione uentura, sicut Ioseph dicit: Obliuisci me fecit Deus dolorem et domum patris mei . Addidit, et Effrem fortitudo capitis mei. Effrem fructificatio dicitur; sed que sit ista fructificatio consequenter exponitur, fortitudo capitis mei. Quis alter nisi Saluator est Dominus, qui carne moriendo per gloriosissimam  resurrectionem suam contulit spei nostre copiosissimum fructum? sicut in Euangelio Dominus dicit: Nisi granum tritici cadens in terram mortuum fuerit, ipsum solum manet; si autem mortuum fuerit, multum fructum affert . Adiecit, Iuda rex meus. Iuda Christus significatur, qui secundum carnem de Iude stirpe descendit. Iste ergo populus a tituli illa inscriptione non discrepat, qui regem sibi Iudam, id est Saluatorem esse testatur. Et cum exsultatione dicendum est: Iuda rex meus, quoniam hec est fidelium gloriosa confessio

uers. 8. Moab olla spei mee; in Idumeam extendam calceamentum meum; mihi allophyli subditi sunt. Moab pro gentibus ponitur, unde congregandam predicebat Ecclesiam. Olla spei tribulatio significatur,  sed illa quam in hoc mundo sanctissimi sustinent Christiani, que ad spem uite eterne, Domino prestante, porrigitur, sicut dicit Apostolus: Gloriamur in tribulationibus, scientes quia tribulatio patientiam operatur: patientia autem probationem, probatio uero spem, spes autem non confundit , etc. Olla uero et in malam partem ponitur, eo quod in sensu prauo uelut unda decoctionis exestuat; de hac scriptum est: Olla succensa in Aquilone ; quod utique diaboli significat machinationes, qui dixit: Ponam sedem meam ad Aquilonem ; Sequitur, in Idumeam extendam calceamentum meum. Idumea terrena significat, quibus mundus tenetur obnoxius. Ad hec peruenit Euangelium, quando peccatoribus clementia diuina subuenit. Calceamentum  enim predicationem Euangelii conuenienter aduertimus, quia sicut pedibus nostris munimina calceamentorum molestias spinarum aliasque iniurias repellunt, ita et uite nostre gloriosissimum institutum, quod frequenter gressibus comparatur, euangelica premunit auctoritas, ut tali beneficio communiti, hunc mundum sine aliquibus lesionibus, muniente Domino, transeamus. Scriptum est enim: Quam speciosi pedes eorum qui annuntiant pacem, qui annuntiant bona ! et calceati pedes in preparationem Euangelii . Hoc est ergo calceamentum quod nos munit contra uitia, hec defensio que seculi huius spinosa transcendit, ut ledere non queant, que acuminatis insidiis probantur armata. Adiecit, mihi allophyli subditi sunt. Hoc  idem dicit populus Christianus allophylos, id est alienigenas sibi subditos, quos iam quidem constat esse confessos. Sed istos allophylos fictos uult intelligi Christianos, qui inter fideles assidua quidem frequentatione conueniunt; sed quoniam uiuunt animo peruerso, non sunt regnaturi cum Domino.

uers. 9. Quis deducet me in ciuitatem munitam? aut quis deducet me usque in Idumeam? Desiderio future beatitudinis fidelis populus exclamat ad Dominum: Quis deducet me? id est nullus, nisi tu solus Deus. Ciuitatem munitam Ierusalem futuram dicit, que sic munita atque perfecta erit, ut nulla ulterius persecutione quatiatur, nec allophylos habeat mixtos, quos nunc sustinet patienter Ecclesia. Sequitur: Aut  quis deducet me usque in Idumeam? Idumea, sicut superius diximus, terrena significat. Quis deducet me? sub interrogatione legendum est, ipse, scilicet Deus, quem dicit inferius. Desiderat enim et illos populos sibi applicari, qui adhuc non meruerunt esse perfecti, ut completo numero predestinatorum, simul ad eterne beatitudinis gaudia peruenirent.

uers. 10. Nonne tu, Deus, qui repulisti nos; et non egredieris, Deus, in uirtutibus nostris? Dicendo, Nonne tu, Deus? ostendit de quo superius, quis, dicebat. Tu reuera, Domine, perduces ad regna tua, qui nos fecisti damnare simulacra, ut prosit nobis te secutos, quem euidenter agnouimus solum Creatorem nostrum, solum debere esse propitium. Dicit enim: Qui repulisti nos, id est a malo prohibuisti, ne in  nostra uoluntate uersaremur erronei. Repulit enim Dominus a religione peruersa, quem dignatur perducere ad dogmata Christiana, sicut et in primo uersu huius psalmi dictum est: Deus, repulisti nos et destruxisti nos: iratus es, et misertus es nobis. Sequitur, Et non egredieris, Deus, in uirtutibus nostris. Sensus talis est: quamuis in futuro de misericordie tue spe magna letemur, tamen in presenti seculo non ita nos cernimus adiuuari, ut aduersarios nostros, te opitulante, uincamus. Hec cum non fiant, sed magis afflictionibus exponamur, estimant inimici, quod non egrediaris in uirtutibus nostris. uerum ista dissimulatio salutaris et gloriosa probatio est, sicut dicit Apostolus: Id enim quod in presenti est momentaneum et leue tribulationis nostre, supra modum  in sublimitate eterne glorie pondus operatur in nobis .

uers. 11. Da nobis auxilium de tribulatione, et uana salus hominis. Postquam dixit sancta congregatio ab inimicis se in hoc seculo minime uindicari, uenit ad consolatoriam orationem, ut de tribulatione mundi istius, quam iugiter sustinebat, Domini proueniret auxilium: sciens tanto unumquemque illic consolandum, quanto hic pro eius nomine fuerit uehementer afflictus, sicut in Euangelio dicit: Beati qui persecutionem patiuntur propter iustitiam, quoniam ipsorum est regnum celorum . Sequitur, et uana salus hominis. Salutem non potest prestare indigus salutis, ideoque sperare in homine non debet, qui propriis uiribus probatur esse infirmus.  Hinc est quod Ieremias propheta dicit: Maledictus homo qui spem suam ponit in homine, et a Domino recedit cor eius .

uers. 12. In Deo faciemus uirtutem, et ipse ad nichilum deducet tribulantes nos. Populus beatorum, humana confidentia derelicta, In Deo se dicit facere posse uirtutem. Non enim cum diabolo, incendio, gladioque certandum est, sed illis uirtutibus quibus Christus ipse pugnauit, ut superbiam humilitate uincamus, diuitias mundi paupertate superemus. Ad postremum ipse in Deo 201 facit uirtutem, qui in mandatis eius iugiter perseuerans, diabolicas tentationes eodem miserante calcauerit. Sequitur, et ipse ad nichilum deducet tribulantes nos. Quid tibi, fidelissime,  opus sunt arma, qui habere talia probaris auxilia? Ipse enim pro te pugnat, cui nullus resistit; ipse insequitur, quem nullus declinat. Ad nichilum quippe perducit inimicos fidelium suorum, quoniam delet eos de libro uiuentium, ubi sibi scripti uidebantur elati.



Conclusio psalmi

Ecce mundi istius, si secundum Domini toleretur imperium, beata contritio. Ecce humilitatem terrenis culminibus celsiorem, quando non potest deficere, cui uenit auxilium de tribulatione; et in ipso periculo beneficium reperit, quod atterere consueuit. Sine te enim Deus, uniuersus mundi reus est principatus. Anxia sibi est quelibet potestas, et per te gaudet humilitas. Reconditi sunt, Domine, thesauri tui;  aliud uidetur ad faciem, aliud facis intus habere ueritatem. Quis possit enarrare magnificentiam tuam, qui nosti temporales tribulationes in gaudia eterna conuertere? Et illud apud te est pretiosum, quod in hoc mundo sceleratis hominibus uidetur abiectum.



EXPOSITIO IN PSALMUM LX.



In finem, in hymnis Dauid

Absolutum et breuissimum psalmum Latinitas et compendium tituli euidenter insinuat. Non enim, ut supra, nominibus obscuris historiaque completus est, ut euidenter appareat titulorum indicia reuera salutarium precones esse psalmorum. In finem significare Dominum Saluatorem nullus ignorat, cum iam hoc frequenti expositione claruerit. In hymnis Grecum  uocabulum est; interpretatur enim in laudibus, quia totus psalmus Christi preconia personabit. Dauid autem ipsum significat Dominum Saluatorem, cuius laudem decantat populus Christianus, qui toto orbe diffusus est.



Diuisio psalmi.

In prima parte psalmi a finibus terre deprecatur populus fidelis, ut eius audiatur oratio; quatenus in sancta Ecclesia perseuerans, alarum eius uelamine protegatur. Secunda parte gratias agit, quod iustis hereditatem suam pius Miserator indulsit, et nomen suum in eternam gloriam consecrauit: ex qua re se laudes redditurum iugiter Domino pollicetur.



Expositio psalmi.


uers. 1. Exaudi, Deus, deprecationem meam; intende orationi mee. Fidelis populus, qui tamen membra sunt Domini, sancta caritate succensus, petit ut eius audiatur oratio. Sed consideremus quid sit hoc, quod exaudiri deprecationem suam petit, et intendi orationi sue: si qua hec poterimus subtilitate diuidere. Deprecatio est assidua quidem communisque supplicatio, quam et hominibus a quibus aliquid petimus, frequenter offerimus; hanc a Domino deprecatur audiri. Orationi uero sue, quam tantum sancte Trinitati iure persoluimus, postulauit intendi, id est prospici atque misereri, quoniam eam purissimam diuinis conspectibus offerebat. Cuius talis uirtus est,  ut cum fideliter depromitur, probabile desiderium obtinere monstretur.

uers. 2. A finibus terre ad te clamaui; dum anxiaretur cor meum, in petra exaltasti me: deduxisti me. Congregatio sancta iustorum, que est hereditas Domini, depressa malis seculi, in uniuersis sita gentibus congemiscens, clamat ad Dominum, que et carnis necessitatibus subiacebat, et ab eius uitiis toto mentis desiderio desinere festinabat. Clamat enim a finibus terre, id est ab uniuerso orbe terrarum, in quo est omnipotentis Domini Ecclesia constituta. Sed non a solis finibus hoc clamatur, uerum etiam ab interioribus, et umbilico ipso terrarum, sicut in decimo octauo psalmo dictum est: In omnem terram exiuit sonus eorum . Clamat  ergo iste populus qui superius dictus est: Exaudi, Deus, deprecationem meam: intende orationi mee. Dicit etiam quando iste clamor uelut sacrificium Deo fuerit immolatus in anxietate cordis: quando enixius clamatur ad Dominum, cum periclitanti anime remedia necessaria postulantur. Sequitur clamoris exauditio, et premium singulare iustorum, in petra exaltasti me. Petra significat Dominum Saluatorem, sicut dicit Apostolus: Petra autem erat Christus . In hac petra se exaltatum esse pronuntiat, in qua omnis edificatus est Christianus. Constat enim exaltatum, qui ibi noscitur esse fundatus. Adiectum est, deduxisti me; in illam scilicet futuram requiem quam beatis suis Dominus pollicetur. Nam quod dixit, deduxisti me, usus iste prophetie  est, ut illa que uentura sunt pro preteritis dicat; sicut in uigesimo primo psalmo iam dictum est: Foderunt manus meas et pedes meos, dinumerauerunt omnia ossa mea . Que figura dicitur prolepsis, id est preoccupatio futurorum.

uers. 3. Quia factus es spes mea, turris fortitudinis a facie inimici. Causa redditur quare sit deductus ad premium: quia spem suam constituerat sibi Dominum, qui confidentes edificat, et in se presumentes semper exaltat, sicut dicit Apostolus: Gloriamur in tribulationibus, scientes quia tribulatio patientiam operatur, patientia probationem, probatio uero spem, spes autem non confundit , etc. Sequitur omnino magna comparatio: Turris fortitudinis a facie inimici. Per turris fortitudinem ipsum Dominum significat  Saluatorem. Turris enim ciuitatis muros uindicat, et irruentes hostes ex alto uulnerat; sic uirtus Domini populum suum defendit, cum aperte inimicum eius oris sui contradictione prostrauerit. Sed turris illa uirtutibus est plena, non gladiis; pugnat uerbo, non prelio; iubens omnia, non decertans: quam non aries quassat, non aliqua machinamenta debilitant, nec localiter defendit, sed per totum mundum famulos suos inuicta protectione custodit.

uers. 4. Inhabitabo in tabernaculo tuo in secula: protegar in uelamento alarum tuarum. Et hic quoque 202 categoricus syllogismus enascitur, qui eo modo colligitur Iustus inhabitat in tabernaculo Domini.  Omnis qui inhabitat in tabernaculo Domini, in secula protegitur in uelamento alarum eius. Iustus igitur in secula protegitur in uelamento alarum eius. Nunc ad exponenda uerba redeamus. Mens sancta Domini Christi sibi beneficia largienda confidit, quo in huius mundi periculis in tabernaculo Domini tutissime perseueret; et hoc non ad breue tempus, sed quousque secula uite istius diuina administratione peragantur. Ita enim fidelium populus decursa sibi etate succedens, in tabernaculo Domini per secula continetur. Sed intendamus quare frequenter uelamentum alarum Domini sacris defensionibus comparetur. Primum, quod ale auium in modum palmarum quasi quedam coste pulcherrime porriguntur. Deinde, quia sic defendunt, ut onerare non possint. Tertio,  quoniam estus et frigoris inclementiam a dilectis pullis affectuosa protectione depellunt. Ita defensio Domini, si ad eum pie confugiamus, potestates ereas a nobis efficit alienas, ut nec furor eorum incensus noceat, nec uenenum frigidum uiperea qualitate percutiat. Merito ergo protectio Domini alis noscitur comparata, que nec subiectos onerant, et lesionem totius contrarietatis emendant.

uers. 5. Quoniam tu, Deus, exaudisti orationem meam: dedisti hereditatem timentibus nomen tuum. Interposito diapsalmate, populus fidelis uenit ad secundam partem letus et exsultans, quia orationem suam gloriatur auditam; per figuram scilicet etiologiam, causam rei rationemque subiungit cur in uelamento alarum Domini protectioneque letetur:  merito, quoniam eius exaudita probatur oratio. Sequitur, dedisti hereditatem timentibus nomen tuum. Hereditatem significat futuri seculi regnum, quod beatis famulis pollicetur. Hereditas que non morte relinquitur, sed cum largitore suo perpetuo munere possidetur; que sic uenit ad filios, ut a testatore minime deseratur. Hec hereditas non habet finem; sed cum semel suscepta fuerit, nunquam a nobis aliqua permutatione discedit.

uers. 6. Dies super dies Regis adiicies; annos eius usque in diem seculi et secula. Aeternitatem significat Domini Saluatoris, qui uere Rex noster dicitur, quoniam ab ipso regimur, et eius uirtute saluamur. Dies enim supra dies more humanitatis profertur, qui ideo plurimi dicuntur, quoniam illis et noctes succedere  comprobantur. In illa uero eternitate unus est dies, qui nullo termino finietur; sicut in alio psalmo dicit: Quia melior est dies una in atriis tuis super millia . Hoc etiam et de annis debemus accipere, quoniam talia tropice dicuntur de Domino Christo. Denique et uersus ipse sic sequitur, usque in diem seculi et secula, ut ostenderet unum diem esse apud Dominum, qui secula ista transcendit. Dicta sunt quippe secula, quod in se reuoluant tempora.

uers. 7. Permanebit in eternum in conspectu Dei: misericordiam et ueritatem eius quis requiret eorum? Ecce illa diei eternitas euidenter expressa est; sed hoc iam a parte membrorum congruenter accipitur,  sicut multis locis constat expositum: quoniam que sequuntur capiti conuenire non possunt. Dicit enim: Permanebit in eternum in conspectu Dei; quod de populo fideli magis congruenter aduertitur; hoc etiam et sequentia declarant. Adiecit, misericordiam et ueritatem quis requiret eorum? Quare enim queratur misericordia, ubi nullus est miser? Quare ueritas, ubi cuncti Deum uidebunt? Nullus siquidem eorum indigus erit bonorum talium, cum in eternum possideant regna celorum; sicut ipse Dominus apostolis suis dicit: Nunc quidem tristitiam habetis; rursum autem uidebo uos, et letabitur cor uestrum, et gaudium uestrum nemo auferet a uobis . In illa die non rogabitis me quidquam. Sic fit ut nemo sanctorum misericordiam aut ueritatem requirat, cum illius contemplationis  inestimabili munere perfruatur.

uers. 8. Sic psallam nomini tuo, Deus, in seculum seculi: ut reddam uota mea de die in diem. Sic significat ita, quemadmodum in subsequentibus declarabit. Psallere enim se dicit populus beatorum sempiterno nomini; uerum hoc non breui tempore, sed in seculum seculi, significans deuotionem suam immutabili perennitate mansuram. Sequitur, ut reddam uota mea de die in diem. Hec eadem decora diuersitate repetuntur. Nam quod significat seculum seculi, hoc declarat de die in diem, id est semper; ut et hic uota nostra reddamus, et ibi laudes Domini perpetua hilaritate cantemus. uota enim sua se Domino reddere compromittit, ut ei eternas gratias sufficienter exsoluat; sicut et alius psalmus dicit: uota mea Domino  reddam in atriis domus Domini, in conspectu omnis populi eius, in medio tui, Ierusalem . Reddamus ergo uota nostra in isto transitorio die, ut in illa perennitate laudes Domini, eodem prestante, decantare mereamur.



Conclusio psalmi.

Audiant Donatiste a finibus terre Ecclesiam clamare, et ipsi eam localem dicere protinus conquiescant. Contra uocem mundi quis possit audiri? Impudentissimum est aduersum trium testimonium loqui, et contra generalem sententiam non erubescunt impudenter armari? Cur nouis inuentionibus animas fatigant? Accipiant certe quod credant, non quod sua iniquitate peruertant. Orat fidelis populus a finibus  terre, quia factus est Dominus spes eius; posteaque se auditum hymnidica exsultatione gratulatur, quoniam in conspectu Domini iugiter apparebit. Quid iam satisfaciat, si hoc non satiat? uidemus quotidie fieri quod promisit, uidemus mundum ad Christiane fidei regulas conuenire. Et, proh dolor! falsitas nititur abscondere quod decreuit ueritas indicare. Huius autem psalmi nec supputatio uacat. Sexagenarius enim numerus pertinet ad continentes et uiduas, quod digitorum ipsorum mutua designat infixio [ms. A., F., inflexio]. Unde psalmus iste fidelibus Domini sexagenaria premia pollicetur; non quod ibi aut martyres aut uirgines desint, qui fructu centenario gloriantur; sed in congregatione multorum  potest specialiter et continentes huiusmodi aliquos indicare.



203 EXPOSITIO IN PSALMUM LXI.



In finem, pro Idithum psalmus Dauid.

Inter uerba notissima tituli repetit Idithum, de quo proxime in trigesimo octauo psalmo iam diximus. Sub istius quippe nominis significatione semper aliquid declaratur eximium. Est enim eius interpretatio, transiliens eos, id est amatores huius seculi, quos miles Christi contempta mundi uoluptate transcendit. Sed quoniam ista transilitio beatum nobis uidetur significare pro positum, introducitur quidam sanctus, qui et mundi desideria reliquerat, et in Domino spe firmissima permanebat. Talis enim premittit finem, id est Dominum Christum. Sequitur  quoque psalmus, hoc est probabilis uita, que Domini regulis obsecundat. Coniungitur etiam Dauid, ut uita laudabilis ad Dominum Christum tendere uideatur, ubi est salutaris et absoluta perfectio.



Diuisio psalmi.

Transilitor iste, quem diximus, secularium uitiorum, cum orbem terrarum plenum seuis uideret erroribus, alios persecutores, alios hereticos, alios uanis desideriis implicari. In primo membro psalmi animam suam Deo profitetur esse subiectam, quia per Filium unigenitum munus salutare suscepit, arguens eos qui solo nomine se dici desiderant Christianos. Secunda parte iterum animam suam subditam dicit esse Domino Patri, quoniam per eius uerbum salutarem patientiam conquisiuit: confirmans  plebem confessione fideli, ut toto cordis affectu sperare debeat semper in Domino. Tertio membro errantes populos monet ut in Deo magis quam in mundi istius caduca debeant felicitate confidere.



Expositio psalmi.

uers. 1. Nonne Deo subdita [mss. A., F., subiecta] erit anima mea? ab ipso enim salutare meum. Per totum psalmum pro uniuersali parte sanctorum, unus introducitur fidelium, qui seculi uitia relinquens, soli Deo se subditum esse commemorat. Hoc est enim Domino dici subiectum, a mundanis uitiis esse uacuum, et sancta credulitate completum. Est enim increpatiuus modus contra eos qui putant eum nimia prosperitate feriatum, et quasi in quadam quietis sue otiosum esse letitia. Nonne conuertendum est, ut  planius fiat. Dicamus enim: Ne non Deo subdita erit anima mea? Que figura dicitur anastrophe, id est conuersio. Subditus est utique Deo qui semper humiliter atque strenue illud agit quod ad eius mandata cognouerit pertinere. In ipso delectatur, in ipso reficitur, et preter eum nichil aliud mens beatissima concupiscit. Erit infinitum tempus significat, quod nullo fine claudendum est. Sequitur causa iustissima, quare Deo Patri subdita sit anima beati. Dicit autem, ab ipso enim salutare meum; id est, unigenitus Filius, qui recte credentibus salutaris existit. Ab ipso enim cum dicitur, Filius significatur. Hec enim propria unus Deus sancta Trinitas habet, quod Pater ingenitus, Filius genitus, Spiritus sanctus a  Patre et Filio procedit. Hoc fides integra, hoc catholica profitetur Ecclesia. Bene itaque Idithum Deo subditum te esse profiteris, a quo inestimabile beneficium te suscepisse testaris. Sed ut sanctum uerbum una atque equabili [ms. A., equali] ueneratione coleretur, intende quid sequitur.

uers. 2. Etenim ipse est Deus meus et salutaris meus; adiutor meus, non mouebor amplius. Dixerat superius a Patre genitum salutis auctorem, nunc qui sit iste salutaris trina confessione complectitur. Primo ne minorem crederes dicit: Ipse est Deus meus; sicut supra de Patre Deum dicit. Aequalitas enim summi nominis substantiam et potentiam unitatis ostendit. Unde Pater Augustinus in libro decimo quinto de Trinitate  ita dicit:  Ratione etiam reddita intelligentibus, clarum est in substantia ueritatis, non solum Patrem Filio non esse maiorem, sed nec ambos simul aliquid esse maius quam solum Spiritum sanctum; aut quoslibet duos in eadem Trinitate maius esse aliquid quam unum; aut omnes simul tres maius aliquid esse quam singulos. Sic perfectam atque singularem naturam sancte Trinitatis mirabili ueritate monstrauit. Repetit salutaris meus: salus enim humani generis que in Adam perierat, redintegrata est per Dominum Christum. Sequitur, adiutor meus: quia in mundi istius concertationibus implicato solus adiutorium prestitit, ut mundi uitia transcendere potuisset. Non mouebor amplius, non superba professio est. Non enim moueri poterat, cuius Deus et salutaris et adiutor erat  Dominus Christus. Quo loco figuram possumus fortassis aduertere que dicitur epidiorthosis, Latine superioris rei correctio. Nam quod adiecit, amplius, significat aliquando se motum. Fuit enim tempus quando iste Idithum pregrauatus carnis imbecillitate titubauit: sed postquam ueri dogmatis illuminatione completus est, moueri non poterat, qui, iuuante Domino, fidei firmitate constabat.

uers. 3. Quousque irruitis in homines, interficitis uniuersos, tanquam parieti inclinato et macerie impulse? Postquam fidem suam trina predicatione uulgauit, ad persecutores Christianorum uerba conuertit. Dicit enim: Quandiu agmine facto supra homines innocentes irruitis? Non uos reuocat timor diuinus, ut inde magis seuiatis, quia culturas demonum  contemptas esse cognoscitis. Et ne putares persecutionem istam aut nuditatibus fieri, aut tormentis leuibus actitari, addidit, interficitis uniuersos, ut usque ad mortem perducerent, quos Deo deditos esse sentirent. Uniuersos autem, deuotos intelligere debemus. Sequuntur aptissime comparationes. Tanquam parieti inclinato, qui etsi non impellatur occumbit: quia in casum uergit quidquid a soliditate sua fuerit inclinatum. Addidit, et macerie impulse. Maceria est saxorum sicca constructio, que sine aliquo ligamine impense, in altum ducta componitur. Et ne de ipsa nouitate habere eam crederes aliquam firmitatem, dixit, impulse, ut facile ad imum uergeret quod aut uentorum flatibus, aut aliqua fuerat impulsione  quassatum. Sed iste comparationes 204 illum nobis sensum indicare noscuntur. Putatis insecutores sacrilegi Christianum populum defensorem firmissimum non habere, quem sic passim impia uoluntate trucidatis?

uers. 4. uerumtamen honorem meum cogitauerunt repellere, cucurri in siti; ore suo benedicebant, et corde suo maledicebant. Superior uersus respicit ad paganos, iste autem ad Iudeos et fictos pertinet Christianos. Duobus enim modis laborat Ecclesia, siue quando eam gentilis error insequitur, siue quando heretici praua contentione dilacerant. Honor erat sancti uiri catholica et fidelis Ecclesia, Christus ipse qui membris suis et caput et dignitas est. Hunc infideles repellere cogitabant, quando, ne puro corde coleretur, sacrilegis  dogmatibus obuiabant. Tunc sanctus uir cursum uite sue in sitis sterilitate peragebat, quia inuenire non poterat quem potaret. Hoc enim sitis agit, ut foris positum humorem desideret in sua membra traiicere. Inde est illud euangelicum, Sitio ; Mulier, da mihi bibere ; non ut ab illa aquam tantummodo perciperet postulauit, sed ut ei fidei potum, quo ipsa satiaretur, ingereret. Sequitur etiam causa sitis, ore suo benedicebant. Quod illis accidit qui legem Domini fallaci meditatione pertranseunt, et non hoc operibus demonstrant quod ore pronuntiant. Additum est, et corde suo maledicebant. Corde enim maledicunt qui sanctas Scripturas uitio peruerse nouitatis intelligunt.

uers. 5. uerumtamen Deo subdita erit anima  mea, quoniam ab ipso est patientia mea. Post diapsalmatis pausationem, uenit Idithum ad secundum membrum psalmi, similia repetens que superius dixit, animam suam Deo esse subiectam; ut ipsa repetitio menti nostre robur credulitatis infigeret. Sed istud diligentius perscrutemur, quia causa gratulationis, quantum ad uerba, non uidetur esse consimilis. Ibi enim dicit, ab ipso salutare meum; hic ait, quoniam ab ipso patientia mea. Sed licet aliis uerbis dicatur, unum tamen esse intelligimus si altius perscrutemur. Patientia quippe nostra Christus est Dominus, propter quem et aduersa libenter patimur, et suscepte regule obseruatione gaudemus. Sic enim et in septuagesimo psalmo cantatur: Quoniam tu es patientia mea, Domine . Nam ut eumdem  in hoc sermone sensum possis aduertere, aperte sequentia declarare noscuntur.

uers. 6. Etenim ipse est Deus meus, et salutaris meus; adiutor meus, non emigrabo. In Deo salutare meum et gloria mea; Deus auxilii mei, et spes mea in Deo est. In his duobus uersibus Christus Dominus indicatur, de quo superius dixit, patientia mea. Et tanquam si ei diceretur: Quis est iste patientia tua? respondit: Ipse est Deus meus, et salutaris meus: quia reuera anime sue salutem iam tunc per incarnandum uerbum prouenire noscebat. Addidit, adiutor meus: ne suis applicaret uirtutibus quod euasit. Sequitur, non emigrabo, scilicet de hac credulitate quam teneo; sicut in decimo psalmo iam dictum est:  In Domino confido: quomodo dicitis anime mee: Transmigra in montem sicut passer ? Quapropter non se mutaturum dicit esse sententiam, quia hoc sibi utile cognouerat quod tenebat. Congeminat in Deo salutem, non ut gentium dii perpetuam mortem. Adiecit etiam, et gloria mea, ut non solum salus, sed etiam illi credidisse sit gloria. Ponit quoque, Deus auxilii mei, ne sibi aliquid humana deputaret infirmitas. Ad postremum quo cuncta concluderet, dixit: Spes mea in Deo est, ut et illa preterita, que perceperat, Domino deputaret, et futuram suam beatitudinem sanctus uir ipsi modis omnibus applicaret.

uers. 7. Sperate in eum, omnis conuentus plebis; effundite coram illo corda uestra: Deus adiutor noster  est. Postquam fidei sue sacramenta uulgauit, conuersus ad plebem, que uaria superstitionum uanitate laborabat, commonet ut spem suam debeant in Domini uirtute reponere. Dicit enim: Sperate in eum, in illum scilicet quem sibi et Deum professus fuerat et salutem, uel cetera que sunt dicta superius. Omnis conuentus plebis. Alloquendo plebem non excipit potentes, quia mos est Scripture diuine sic ad partem loqui, ut nec reliquos pretermittere uideatur. Adiecit, effundite coram illo corda uestra. Effundit ante Dominum cor suum, qui peccata sua uberrimis lacrymis confitetur. Cor enim aliter effundi non potest, nisi creberrimo imbre lacrymarum; sicut in quadragesimo primo psalmo dictum est: Hec recordatus sum, et effudi in me animam meam .  Quod inter propria Scripture diuine non immerito computamus.

uers. 8. uerumtamen uani filii hominum, mendaces filii hominum in stateris: ut decipiant ipsi de uanitate in idipsum. Secundo diapsalmate decurso, uenit ad tertium membrum, exprobrans hominibus nequitias suas; propter quod salutaris huius psalmi sacramenta uulgata sunt, ut prauas persuasiones suas, emendata in melius uoluntate, relinquerent. Dicit enim sententiam frequenter iteratam: uerumtamen uani filii hominum, ut uitium suum cognoscens humanitas, ad auctorem salutis atque ueritatis celerrima supplicatione festinet. Sic enim in trigesimo octauo psalmo dictum est: uerumtamen uniuersa uanitas omnis homo uiuens . Quod et Sapiens  ille frequenter repetit dicens: Omnia uanitas uanitatum . Nonnullos autem mouere solet, cur et in Psalmis legatur: uani filii hominum; et in Salomone: Uniuersa uanitas ? Nunquid celestia et terrestria, que Deus creauit, et omnia ualde bona, cuncta in uanitate consistunt? Non utique, sed comparata potioribus illa minora nimis et inania iudicantur; sicut ait beatus Hieronymus: Lucerna lampadis comparatione pro nichilo est; lampas stelle comparatione non lucet; stellam lune confer, et ceca est; lunam soli iunge, non rutilat; solem Christo confer, et tenebre sunt. Sic omnia uana fiunt, que dum melioribus comparantur, fulgore proprio minuuntur. Sic homines, cum ad comparationem superne  ueritatis ueniunt, ut uani rationabiliter esse dicuntur. Sed huic rei addidit uitium quo maxime laborat humanitas. Mendaces filii hominum in stateris; siue illos tangit, qui ponderibus iniquis ementium decipiunt simplicitatem; siue quod homines sibi placentes, iusti atque immobiles uideri uolunt, cum sint deceptrici mutabilitate fallaces. In stateris enim, hoc significat quasi in libra iustitie collocati, non creduntur amare fallaciam. Sequitur, ut decipiant ipsi de uanitate in idipsum. Poterant enim non decipere, si eorum posset nequitia deprehendi; sed 205 cum iusti esse credantur, facilius tecta peruersitate decipiunt. In idipsum, scilicet in equitate, quam falso habere perfidi homines estimantur.

uers. 9. Nolite sperare in iniquitate, et in rapinis [ms.  A., et rapinas] nolite concupiscere. Ipsos adhuc monet quos detestabili probauerat consuetudine uitiatos. Docet ne sperare debeant, ubi fructus boni desiderii non potest inueniri. In malitia enim qui sperat, seipsum decipit, quia nulla utilitas inde nascitur, sed potius eterna pena procuratur; sicut in alio psalmo iam dictum est: Qui autem diligit iniquitatem, odit animam suam . uenit etiam ad pauperes, qui necessitate uictus furtiuum aliquid concupiscunt. Dicit enim, et in rapinis nolite concupiscere. Non enim potest crimen rapine indigentia tollere, nec quod uindicte subiacet excusari; sed potius continet nos ille qui pluit super iustos et impios, qui dat escam omni carni. Nimis ergo ineptum est Creatoris potentiam relinquere, et ad spem criminum conuolare. Sed  ne solos pauperes crederes fuisse commonitos, sequenti uersu uenit ad diuites, ut introducto salutari moderamine, nec iste ambiat, nec ille superbiat.

uers. 10. Diuitie si affluant, nolite cor apponere. Non damnat largas diuitias quibus dispensatio modificata prestatur; nam si cor eis non apponitur, ut in ipsis singularis felicitas iudicetur, profecto necessarie sunt. Inde enim egentibus subuenitur, inde reficiuntur egroti, inde pauperum nuditas operitur, inde plures ad celorum regna perueniunt. Nam contra, qui diuitiis apponit cor suum, aurum non uult expendere, sed celare, patrimonia cupit semper augere; et dum ibi spes tota reponitur, fames earum rerum semper augetur. Merito ergo precipit diuitibus non amare quod possident: sicut Apostolus dicit: Precipe  diuitibus huius mundi non superbe sapere, neque sperare in incerto diuitiarum, sed in Deo uiuo, qui prestat nobis omnia ad fruendum. Diuites sint in operibus bonis, facile tribuant , etc.

uers. 11. Semel locutus est Deus; duo hec audiui: quia potestas Dei est, et tibi, Domine, misericordia: quia tu reddes singulis secundum opera eorum. Sicut initium psalmi a Patre cepit et Filio, ita et nunc series eius decursa concluditur. Dicit enim: Semel locutus est Deus. Si litteram intendas, questio non parua suboritur. Locutus est enim frequenter Deus patribus nostris, Ne, Abrahe, Isaac, Iacob, Moysi, ceterisque sanctis suis: sed semel atque specialiter locutus est Filio suo, sicut ait secundus psalmus: Dominus  dixit ad me: Filius meus es tu, ego hodie genui te. . Hoc enim nulli alteri locutum Patrem fuisse manifestum est. Et ut quidam sentire uoluerunt, locutus est semel Deus: quoniam unum uerbum ante tempora genuit consubstantiale sibi, immensum, ceternum, et cequaliter potens. Genitus est enim Deus uerus de Deo uero, lumen de lumine, immortalis de immortali, inuisibilis ex inuisibili, omnipotens de omnipotente, et cetera, que unitas illa incomprehensibilis uere creditur habere communia. Discutiamus etiam que sunt ista duo que se Idithum dicit audiisse; qui postquam uitia humana calcauerat, prouectus ad contemplationem diuinam, per aurem mentis auscultans, cognouit potestatem habere Filium in semetipso, sicut est illud Euangelii:  Potestatem habeo ponendi animam meam, et potestatem habeo iterum sumendi eam . Sequitur illud secundum, et tibi, Domine, misericordia, subaudiendum placet. Utrumque enim Deitatis est, ut et misericorditer possit [mss. A., F., prosit], et potenter misereatur. Sed ut hoc de Domino Christo dictum planius potuisses aduertere, sequitur tempus iudicii, quia tu reddes singulis secundum opera eorum; sicut legitur: Pater non iudicat quemquam, sed omne iudicium dedit Filio .



Conclusio psalmi.

Respiciamus in hoc psalmo sententiarum lumina, quasi quasdam relucere candelas. Lampat fides, coruscat ueritas quam debeat Christianus populus intueri: ne mundi istius tenebris obcecatus, recte  fidei tramitem non sequatur. Abscedat gentilis error, hereticorum murmura conquiescant, uanitas hominum fallaciaque deseratur. Non in ingenio, non in seculi dogmatibus presumatur; sed in uera sapientia ponatur spes, que talia solet dare qualia nullus possit arguere. Fac, Domine, et nos uitia transilire, ut ad te possimus purgatis mentibus peruenire.



EXPOSITIO IN PSALMUM LXII.



Psalmus Dauid, cum esset in deserto Idumee.

Psalmus et Dauid frequenter indicant Dominum Christum, frequenter Ecclesiam: quia Christus in membris suis est, et membra in suo capite continentur. Nam si quid patiatur caput, membra compatiuntur; et iterum si membra uexentur, caput sine dubitatione  compatitur; sicut et Apostolus ait: Si quid patitur unum membrum, compatiuntur omnia membra; siue glorificatur unum membrum, congaudent omnia membra . Quapropter Ecclesie, que in hoc psalmo locutura est, merito proposita sunt uerba, que significant Dominum Saluatorem. Hec igitur in deserto Idumee habitat, id est in huius seculi ariditate, ubi sitit, ubi desiderat, ubi misericordiam Domini expetit ambienter, donec ad illam eternam gloriam uenire mereatur. Idumea enim locus est ubi Dauid fugiens persecutionem Saulis latuisse cognoscitur. Nominis enim ipsius interpretatio est  terrena; ut euidenter intelligamus desertum istud significare terrenos actus,  qui bonis spiritualibus omnino nudati sunt. Hinc est quod diluculo ad Dominum uigilat Ecclesia, deprecans ne mundi huius erroribus implicetur.



Diuisio psalmi.

Sponsa illa spiritualis, que membra continet Domini Saluatoris, primo modo insatiabili desiderio se dicit esse raptatam, ut uirtutem Domini cernere potuisset: optans ut eius anima bonorum omnium pinguedine repleatur, quatenus eius digna possit laudibus inueniri. Secundo modo gratias agit, quia sub 206 uelamine alarum Domini, mundi istius procellas euaserit, inimicosque suos in inferiora terre asserens esse damnandos; Regem uero Christum in Deo Patre cum sanctis predicat esse letaturum.



Expositio psalmi.


uers. 1. Deus, Deus meus, ad te de luce uigilo; sitiuit in te anima mea. Primum ipsa repetitio uenerandi nominis affectum pie deprecationis ostendit. Dicendo enim, Deus, Deus meus, suum quodammodo dicit esse; ut eius se magis tali desiderio possit ostendere. Addidit, ad te de luce uigilo. Ad ipsum uigilatur, quoties in mundi ambitione dormitur; nam illa sic consequimur, si ista deserere festinemus. Bene autem adiecit, diluculo, quando tempus dominice resurrectionis eluxit, ut tunc eius laudes caneret, quando genus humanum exemplo sue resurrectionis animauit. Sequitur, sitiuit in te anima mea. Sitiuit, propter aquam positum est, quam in Euangelio dicit: Mulier, si scires donum Dei, et quis est qui a te  aquam petit, tu petisses ab eo, et dedisset tibi aquam uiuam . Sitit ergo anima fidelium Deum, quando mandata eius et uirtutes eximias concupiscit, quando ipsum desiderat uidere, a quo bonorum omnia fluenta constat emanare. Ipsa est ergo anima que culta rebus celestibus, desertum estimat mundum, que semper exestuat, semper sitit, donec ad fontem illum misericordie diuine peruenire mereatur.

uers. 2. Quam multipliciter tibi caro mea! in deserto, et in inuio, et inaquoso. Superius dixit in Deum sitisse animam suam; nunc et carnem multipliciter simile desiderium habere testatur: ut sicut utrarumque rerum auctor est Deus, ita ab utrisque partibus expetatur. Sed intendamus quod multipliciter dicendo,  plus dicit in Deo sitisse carnem, ut quanto fragilior est, tanto ardentius pium medicum appetiisse uideatur. Sitit ergo anima populi beati uirtutes quas sancta Scriptura commendat; sed iterum innumerabilia sunt que caro sibi a Deo cognoscitur postulare. Utraque enim indigent saluari; sed caro plus eget cibo, potu, uestitu, uehiculo, somno, temperie humorum, salubritate eris, sumptu, ceterisque quibus anima non indiget; sed hec necessitas corporis expetere declaratur. Addidit ubi multipliciter sitiret caro eius, scilicet in deserto , hoc est in mundi istius indigentia et sterilitate ieiuna. Sequitur, et in inuio, quia mundus in se non habet uiam, nisi Dominum Saluatorem, qui iter est  cecorum, et per se errantium rectitudo salutaris. Addidit, et inaquoso, id est sterili atque infructuoso. Aquosum enim dicimus, quod aquis abundat irriguis; inaquosum uero aridum atque sterile, ut merito eius anima nimia siccitate durescat. Unde per hec tria nomina mundi istius necessitas indicatur.

uers. 3. Sic in sancto apparui tibi, ut uiderem uirtutem tuam et gloriam tuam. Sustinendo sitim, quam dixerat, carnis et anime in deserto, et in inuio, et inaquoso, quod ad huius mundi sterilitatem pertinere cognouimus: tunc apparuisse se dicit Ecclesia in sancto fidelique proposito, quando Christum uerum Deum esse cognouit. Intendamus autem quod dicit, apparui tibi, ut uiderem uirtutem tuam, quia nemo ueritatem uidet, nisi Deo prius apparere potuerit. Nam  si sol iste nos uidere facit quando lumine sue claritatis infulserit, quanto magis uirtus diuina, sine qua nichil bonum nec accipere possumus, nec tenere!

uers. 4. Quia melior est misericordia tua super uitam: labia mea laudabunt te. Misericordiam dicit Domini premia, que sanctis suis larga pietate promittit, que longe potior est a uita presenti. Istam enim innumerabiles erumne possident, illam tranquillitas eterna comitatur; que tantum distat a mundiali luce, quantum tormenta possunt ab eterna requie discrepare. Hinc est quod et martyrum caterue mortem huius seculi libenter affectant, quia norunt pro isto interitu temporali perpetue se esse uicturos; sicut dicit Apostolus: Non sunt condigne passiones huius temporis ad futuram gloriam que reuelabitur in nobis  . Sequitur, labia mea laudabunt te. Post beneficia que premisit, deuote laudis obsequium pollicetur, quod Deo nouerat esse gratissimum; sicut in Euangelio Dominus dicit, cum decem curasset: Nonne decem mundati sunt? et, Non est inuentus qui reuerteretur, et daret laudem Deo, nisi hic Samaritanus ? Sancta enim mens dissimulare non uoluit quod cognouerat accusandum.

uers. 5. Sic benedicam te in uita mea, et in nomine tuo leuabo manus meas. Sic ad superiora respicit, que dixerat: Melior est misericordia tua super uitam. Sermo breuis in syllaba, sed ingens in quantitate promissio. Quid enim maius homo dare potest quam cum Creatori suo libenter animam probatur offerre? Benedicit enim unusquisque in uita sua perfecte Deum,  quando bonis operibus in hac luce uersatur. Addidit, et in nomine tuo leuabo manus meas. In nomine Domini leuat manus suas, qui operibus sanctis insistendo, tensis manibus orat ad Dominum, ut ipsa oratio sancte crucis designet effigiem. Sepe enim commonemur taliter exorare; nam et Moyses quando contra Amalecitas pugnauit, tensis ad celum manibus supplicabat . Legitur et in alio psalmo: Expandi manus meas ad te ; et Apostolus dicit: Leuantes puras manus sine ira et disceptatione . Et intellige quia in hac manuum extensione commonemur operam debere nos habere sanctissimam, quam et sancta fides commendet, et actionum feditas nulla commaculet.

 uers. 6. Sicut adipe et pinguedine repleatur anima mea; et labia exsultationis laudabunt nomen tuum. Scripturas diuinas nouimus per similitudines terrenas plerumque celestia sacramenta monstrare. Adipes igitur sunt uiscerum crassa uelamina, que interna iecoris operiunt atque concludunt. Pinguedo uero est saginate pecudis nutrita cibis obesitas. Ipsa fuit sacrificiis digna, et immolationibus congrua. Qua similitudine petit Ecclesia animam suam uirtutum pinguedine saginari, ut digna Domino possit offerri. Pinguis enim anima esse non potest, nisi a Domino pasta nituerit. Sed pinguedo anime diuinarum rerum scientia est, recta fides, inconcussa patientia, et cetera, unde seculi istius macies ieiuna superatur. Sequitur, et labia exsultationis laudabunt nomen tuum.  Sicca enim labia ariditate peccati, diuinis non poterant 207 laudibus occupari; sicut et in alio psalmo legitur: Peccatori autem dixit Deus: Quare tu enarras iustitias meas ? etc. Sed cum pinguedinem misericordie Domini anima deuota perceperit, nomen eius digna exsultatione laudabit.

uers. 7. Si memor fui tui super stratum meum, in matutinis meditabor in te. In isto et in inferiore uersu, isto modo hypotheticus nobis syllogismus apparet. Si memor fui tui super stratum meum, et in matutinis meditabor in te: quia factus es adiutor meus, et in uelamento alarum tuarum exsultabo. Attamen memor fui tui super stratum meum, et in matutinis meditabor in te, quia factus es adiutor meus. In uelamento igitur alarum tuarum exsultabo. Huius itaque  seculi difficultatibus enumeratis, quas in deserto, et in inuio, et inaquoso sancta Ecclesia tolerauit, uenit ad secundum modum, ubi securitatem suam Domino asserit esse subiectam, quia sub uelamento alarum eius inimicorum potuit uitare uersutias: significans et in tribulationibus ipsum expeti debere, et in securitatibus nomini eius esse psallendum. Nam cum dicit: Si memor fui, ostendit se recordationem Domini semper habuisse, nec in rebus prosperis oblitam fuisse, quando solent humana corda collata beneficia in memoria non habere. Per stratum enim significat quietem, ubi solemus in somnos corpora nostra remittere, et ad refectionis gaudia peruenire. Aptandum est rebus prosperis et quietis, quando Deum in memoria uix habemus. Redit enim ad illud  quod superius dixit, ad te de luce uigilo. Recte siquidem fidelis in matutinis uigilat, quoniam nec inter prospera sua obliuisci poterat lucis auctorem; his Apostolus dicit: uos estis filii lucis et filii diei .

uers. 8. Quia factus es adiutor meus, et in uelamento alarum tuarum exsultabo. uersus iste continet beneficia que illi fuerant Domino largiente collata. In periculis quippe ei fuit adiutor, cum esset in deserto, et in inuio, et inaquoso. Sub umbra alarum eius exsultat Ecclesia, quando est supra stratum suum, id est in prosperis collocata. Sic intentionem totius psalmi, unius uersus breuitate conclusit.

uers. 9. Adhesit anima mea post te; me suscepit  dextera tua. Respiciamus uotum desiderantis, ut non se uicinam, sed adhesisse Domino dicat Ecclesia; quod uerbum conglutinationem quamdam cognoscitur indicare; ut nunquam recedat a bono proposito qui adheret Domino. Quod nimia caritas, nimius facit affectus, ut ita diligamus, quatenus adherentes Deo, semper esse possimus; sicut et Apostolus dicit: Qui adheret Domino unus spiritus est . Addidit, post te, quia peccauit Petrus apostolus cum preire uoluit, dictumque est illi a Domino: Redi retro me, Satanas . Quod proprium Scripture diuine est, ut quos Dominus liberare mauult, post se redire precipiat, ubi nullus locus erroris est. Sequitur, me suscepit dextera tua. Dextera Patris Christus est Dominus, qui suscepit Ecclesiam alarum  suarum uelamine protegendam.

uers. 10. Ipsi uero in uanum quesierunt animam meam; introibunt in inferiora terre. Ipsi, cum dicit, illos significat qui contrarietatibus scelestis Christum exstinguere tentauerunt: in quo omnes sanari, omnes uiuere probatissime comprobantur. In uanum quesierunt animam ipsius, quando falsis criminationibus sanguinem eius effundere decreuerunt, qui post triduum resurrecturus erat in gloriam sempiternam. Sequitur pena peccantium, introibunt in inferiora terre: quia non ad celos euecti sunt, sed deorsum eos terre uiscera sorbuerunt. Male siquidem cogitationes in ima terre uerguntur, quia de ipsis exeunt, et in eamdem iterum cenositatem uoluuntur. Quod Iudeis euidenter accidit, cum in blasphemiis, et in  innocentis cruore uersati sunt.

uers. 11. Tradentur in manus gladii, partes uulpium erunt. Tradita est in manus gladii gens Iudea, quando eam principes Romanorum uespasianus et Titus cede incendioque uastauerunt. uulpis enim inter feras animal est omnino subdolum, quod et fraudibus cibum querit, et salutem suam callida illusione custodit. His merito dolosi homines comparantur, qui simulata uersutia iniquitates suas efficere moliuntur. Quod bene ad Herodem refertur, de quo Dominus dixit: Ite, et dicite uulpi illi: Non apprehendet prophetam extra Ierusalem . Et in Canticis Canticorum ait: Capite nobis uulpes exterminantes uineam . Quod bestiole genus in malo frequenter ponitur, quoniam nimia   calliditate est uersutum. Iudei enim celestia credere noluerunt, et partes uulpium facti sunt, id est in subdolorum malitiam transierunt. Siue partes uulpium erunt, illud significat, quando in illa Ierosolymitana uastatione cadauera Iudeorum esce fuerunt uulpium ferarumque reliquarum. uel, sicut aliis uisum est, Iudei partes uulpium sunt, dum se dolosis et fraudulentis praua uoluntate coniungunt.

uers. 12. Rex uero letabitur in Domino; laudabuntur omnes qui iurant in eo. Regem dicit Dominum Saluatorem; ipse enim est Rex in eternum, quod ipsi specialiter conuenire indicauit incommutabilis titulus passionis. Nam et ipse interroganti Pilato de se dixit: Ego in hoc natus sum . Dicit  etiam, letabitur in Domino, id est in Patre; sicut ipse testatur: Ego in Patre et Pater in me est . Adiecit, laudabuntur omnes. Cum sancti Dei Christum laudant, ipsi fiunt sine dubitatione laudabiles, quia non possunt preconia eius digne narrare, nisi qui ad palmam indulgentie meruerint peruenire. Addidit, qui iurant in eo. Non dixit, qui iurant per eum, ne iusiurandum crederes imperatum, quod alibi uetuisse cognoscitur. Ipse enim dicit: Nolite iurare, neque per celum, neque per terram , etc. Sed iurant in eo, qui ei mentis obsequium inuiolabile compromittunt. Nam et alibi uerbum istud significat promissionem fidelem, sicut et in alio psalmo legitur: Iurauit Dominus Dauid ueritatem, et non frustrabitur eum . Iurare quippe  Diuinitas per alium non poterat, que similem non habebat.

Quia obstructum est os loquentium iniqua. Reddit causam letitie, unde rex letetur in Domino, et laudentur omnes qui ei promissionis sue deuotionem fideliter impleuerunt. Quia obstructum est os loquentium iniqua. In isto mundo non omnino conticescunt, qui iniquis locutionibus studere monstrantur. Sed melius tempus illius iudicationis aduertitur, quando generaliter conuicta omnis iniquitas obmutescet, 208 et ulterius non loquetur quod nullatenus sibi prodesse cognoscit. Et intende quod in binis superioribus uersibus peccatorum uindicta relata est, et sanctorum cum Domino beatitudo narrata est. Quod schema Grece dicitur syndiasmos, Latine collatio;  quod hic estimo competenter aptandum, quoniam diuersarum partium bona malaque collatione facta referuntur.



Conclusio psalmi.

O uere sancta mater Ecclesia, que fideles Deo sacris nutris uberibus, et facis sine dolore ferre, que te in mundi istius colluctatione libenter asseris pertulisse. Dicis etiam gratias Domino semper esse referendas, ut nunquam tribulatio demergat, cum in ipsis nobis, quod amare possimus, exponas. Deinde quid malis, quid bonis prouenire possit, ostendis; quatenus omni dubitatione detersa, uero Principi totis deuotionis nisibus seruiatur. Concede, Rex eterne, ut qui nunc sancte matris predicatione gaudemus,  indulgentie tue futuro munere perfruamur.



EXPOSITIO IN PSALMUM LXIII.



In finem, psalmus Dauid.

Tituli huius uerba  absolute referuntur ad Dominum Christum, qui per totum psalmum locuturus est. Sunt enim sine aliqua historie narratione conscripta, ut ipsa claritas tituli lucem nobis uenturi psalmi uideatur afflare. Est enim Dominus de sua passione dicturus, que mundo uitam prestitit, et lumen credulitatis infudit. Audiamus ergo intentis animis, quia licet sepe repetatur, nouam tamen utilitatem ex ea semper accipimus Qui psalmus sextus esse cognoscitur horum qui  passionem resurrectionemque dominicam breui relatione contingunt.



Diuisio psalmi.

Rex et caput nostrum Dominus Christus uerum hominem se assumpturum esse declarans, prima positione orat ut a populi Iudaici timore liberetur: dolos eorum factaque impia, quasi iam fuerint transacta commemorans. Docens illos defecisse in persecutionibus suis, se autem ad resurrectionis gloriam peruenisse. Secunda positione irridet seuitiam Iudeorum, quia magis ipsi conturbati sunt de sceleribus suis, quando resurgente Domino, eius annuntiata est fortitudo. Tunc enim letitia iustorum, et recte fidei uirtus apparuit.



Expositio psalmi.


uers. 1. Exaudi, Deus, orationem meam cum tribulor; a timore inimici eripe animam meam. A parte humanitatis assumpte, in qua passurus erat, postulat Dominus Christus, ut in tribulatione positi, eius exaudiatur oratio, quando totis uiribus petitur quod prodesse sentitur. Sed quid petat diligentius audiamus. Subdidit enim, a timore inimici eripe animam meam. Non postulat ut minime pro omnium salute moriatur [unde Petrum arguit dicentem: Propitius tibi esto, Domine, non erit tibi hoc ], sed ut a timore populi persequentis anima erepta sancte dispensationis sue compleat passionem. Sic enim proposita bona ad effectum perueniunt, quando persequens non timetur. Nam si humana cedat infirmitas, iniquitas  non uincitur, sed potius aucta roboratur.

uers. 2. Protexisti me a conuentu malignantium, a multitudine operantium iniquitatem. Consideremus quemadmodum se protectum dicat esse qui passus est, et non doleamus mortem, quam fidelibus Domini sceleratorum uoluntas inferre tentauit. Protectus est plane a conuentu malignantium, quia dum illi eum crederent communiter mori, resurrectionis eius gloria probantur esse confusi. Protectus est denique uirtute diuinitatis sue, quia filius erat hominis, et idem Filius Dei in duabus naturis una sine aliqua dubitatione persona: Habens in potestate ponendi animam suam, et iterum sumendi eam . Protectus est itaque, quia malignorum insidias potentie sue uirtute superauit. Addidit, a multitudine  operantium iniquitatem. Supra dixit, a conuentu malignantium, quod ad consilia potest referri; nunc, a multitudine operantium iniquitatem, ut actum exprimeret proprie passionis.

uers. 3. Quia exacuerunt ut gladium linguas suas; intenderunt arcum rem amaram. Per hos quatuor uersus usque ad diuisionem, per diuersas allegorias Iudeorum significat persecutionem. Sed hic redditur causa iustissima quare protectus sit a multitudine operantium iniquitatem. Nam quantum illi linguas suas uelut mortiferum gladium exacuebant, tantum eorum iniquitas frangebatur; ut in se potius mala conuerterent, que contra innocentis sanguinem preparabant. Iste enim peccantium mos est, ut primum  sibi noceant, qui alterum grauare festinant. Sed respiciamus quod dixit, linguas suas exacuerunt; illud scilicet tempus ostendens quando una uoce clamauerunt: Crucifige, crucifige . In uicem quippe facti est sceleris prolata sententia; nec interest qui occidat, si innocentem aliquis occidendum esse pronuntiet. Sequitur, intenderunt arcum rem amaram; id est occultas insidias, que, ut illi putabant, minime sentirentur. Perfidum siquidem Iudam datis triginta argenteis sollicitauerunt ut fieret traditor, qui eius uidebatur fuisse discipulus. O res amara et omni felle deterior, conuiuam ad proditionem, discipulum ad necem, conseruatorem pecunie premio subito fuisse corruptum!

uers. 4. Ut sagittent in occultis immaculatum; subito  sagittabunt eum, et non timebunt. De superioribus pendet iste uersiculus, intenderunt arcum, ut sagittent in occultis immaculatum. In occultis, sic accipiendum est, ut Iudei putauerunt. Ceterum actus eorum occultus esse Christo non potuit, qui frequenter predictus est antequam fieret. Immaculatum duobus dicimus modis: sunt isti communes immaculati qui misericordia Domini abluti redduntur omnino purissimi; sicut in quinquagesimo psalmo dictum est: Lauabis me, et super niuem dealbabor . Immaculatus autem solus uere dicitur 209 Christus, qui nullam contraxit maculam peccatorum, sed celesti puritate mundissimus ab omni delicto probatur alienus. Merito ergo se significans dixit: Ut sagittent immaculatum; quatenus Iudeis timor maior cresceret,  qui innocentis sanguinem fundere festinarunt. Sequitur, subito sagittabunt eum, et non timebunt. Subito, et hic ita accipiendum est, sicut Iudei dementissimi putauerunt. Nam quomodo credendum est subitum, quod discipulis constat esse predictum? Sicut in Euangelio legitur: Ecce ascendimus Ierosolymam, et Filius hominis tradetur ut crucifigatur ; et his similia, que de sua passione predixit. Nam quod dixit, sagittabunt eum, et non timebunt, ostendit maligne cogitationis effectum, ut non solum tractatum scelus, sed etiam impletum esse uideretur.

uers. 5. Firmauerunt sibi uerbum malum; disposuerunt ut absconderent laqueos; dixerunt: Quis uidebit nos? uerbum malum firmauerunt sibi, quando  dixerunt: Reus est mortis ; siue quando professi sunt: Sanguis eius super nos et super filios nostros . Firmauerunt utique dictum est, obstinatione durissima, non ueritatis munimine solidata. Sequitur, disposuerunt ut absconderent laqueos; dixerunt: Quis uidebit nos? Hic describitur consuetudo peccantium. Omnis enim qui dolum parat, hominem se putat fallere, ut possit ad suas nequitias peruenire. Sic Iudei scelerata mente confusi Christum tantummodo hominem putantes, malignitatem suam non credebant agnosci, cui cuncta celestia uel terrena ueracius patent, quam sibi ipsa sunt cognita.

uers. 6. Scrutati sunt iniquitates; defecerunt scrutantes  scrutinium. Accedet homo ad cor altum, et exaltabitur Deus. In his duabus sententiis uersus iste diuisus est. Dicit enim quemadmodum se consilia praua confundant, et in opere cogitationis sue mens maligna deficiat. Contra bona uoluntas et illuminatus sensus quem profectum habere uideatur ostendit; ut quanto se Deo proximat, tanto diuinitatem sibi exaltatam esse cognoscat. Scrutati sunt Iudei iniquitates, quas utique pretermittere debuissent, dum nullum ibi fructum salutis sue poterant inuenire. Dixerunt enim: Si dimiserimus eum sic, uenient Romani, et tollent nobis et locum et gentem . Perscrutati sunt etiam iniquitates, cum Dominum audissent dicentem paralytico: Dimittuntur tibi peccata tua ; illi protinus eum blasphemare putauerunt,  quibus ait Dominus: Quid cogitatis nequam in cordibus uestris? Perscrutati sunt quoque iniquitates, sicut Euangelium dicit, cum diuersas interrogationes insidiantes adhibebant ut inuenirent qua ex causa accusarent eum. Sequitur pena peccantium, Defecerunt scrutantes scrutinium: quia semper in cogitationibus suis deficiunt qui ad res pessimas peruenire contendunt: de quibus et alio loco dictum est: Infirmati sunt, nec fuit qui adiuuaret eos . Consequitur pars secunda sententie: Accedet homo ad cor altum, et exaltabitur Deus. Cum dicit: Accedet homo ad cor altum, illos significat qui res diuinas pia intentione perquirunt. Cor enim altum tunc est, quando celestia cogitat, et terrena deuitat. Iste non deficit sicut illi qui scrutinium perscrutantur, sed magis  magisque crescit, et usque ad hoc peruenit, ut ab eo summus atque omnipotens Deus esse credatur; non quod Deus altior fiat, sed quia in corde sancti hominis semper Diuinitas considerata grandescat. Et nota quia superius de perfidis Iudeis dictum est, quia defecerunt in cogitationibus suis; nunc autem de apostolis dicitur cunctisque fidelibus, in quorum corde tantum exaltatus est Deus, quantum cogitationes ueras atque sanctissimas puris mentibus intrauerunt.

uers. 7. Sagitte paruulorum facte sunt plage eorum. Post enumerationem Iudaice prauitatis, quam in necem Domini peragere tentauerunt, uenit ad secundam positionem, ubi fremitus eorum et dura consilia aptissima comparatione deridet. Que figura dicitur  ironia. Quid enim leuius quidue inanius quam uerum Iudicem false adiudicare, quam occidere uelle qui mortuos suscitabat, quam ligatum tradere qui mundi uincula dissoluebat? Paruulorum siquidem sagitte inania tela sunt, qui ludendi studio fragiles cannas in sagittarum consuetudinem iacere consueuerunt. Sic Iudeorum uota inefficaci malignitate seuissima, non intulerunt flendam mortem, sed potius gloriosissimam passionem, talesque plagas dederunt quibus mors ipsa moreretur, et promissa mundi sospitas uelociter impleretur.

uers. 8. Et infirmate sunt contra eos lingue eorum; conturbati sunt omnes qui uidebant eos. In hoc uersu Origenis est sequenda translatio, ut nobis constare  possit absoluta sententia. Infirmate reuera sunt lingue Iudeorum, quando dixerunt: Si Filius Dei est, descendat de cruce . Et uiderunt postea resurgentem de sepulcro, quem de crucis descendere non credebant posse patibulo. Ubi est, Iudei, infidelitas uestra? Adhuc de uiuo dicebatis: Si Rex Isrel est, descendat de cruce . uosipsos consulo, uosipsos iudicium peto; quanto mirabilius est mortuum posse resurgere, quam adhuc uiuum de cruce uelle descendere! Parua petistis, dum maiora prouenerint. Sed infidelitas uestra non potuit sanari signis multo fortioribus quam petistis. Additum est, conturbati sunt omnes qui uidebant eos; reos scilicet atque confusos, contra quorum linguas resurrectio Christi gloriosa prouenit. O noua mentis et admiranda callositas!  De illorum confusione turbabantur alii, et illorum proteruitas ad penitudinem non poterat inclinari. Conturbati sunt enim ex illis quidam credentes, quando ad apostolos uenerunt et dixerunt: Quid faciemus, uiri fratres ? A quibus salutaria monita percipientes, per sanctum baptisma dilui meruerunt a damnatione perpetua.

uers. 9. Et timuit omnis homo; et annuntiauerunt opera Dei, et facta eius intellexerunt. Frequenter diximus generalitatem pro parte poni. Omnis enim homo hic intelligendus est, non ille uniuersalis, sed qui iudicium futurum considerata Domini potestate formidat. Nam ut intelligas de fidelibus tantum dici, uide quid sequitur: Et annuntiauerunt opera Dei; scilicet gloriam resurrectionis, agnitionem in confractione  panis, ascensionem in celis, uariis linguis locutos fuisse discipulos, et cetera que per apostolos suos post resurrectionem suam Dominus Saluator ostendit. Ista enim annuntiauerunt predicando diuersis; et, proh dolor! gentes 210 auditis credidere miraculis, quibus illi noluerunt animum prebere nec uisis. Additum est, et facta eius intellexerunt; utique intellexerunt esse diuina, quia talia implere non poterat humana fragilitas.

uers. 10. Letabitur iustus in Domino, et sperauit in eo; et laudabuntur omnes recti corde. Audiuimus promissionem Domini, et sententiam uerissime iudicantis. Iustum in futuro dicit esse letaturum, quia hic discipulos suos nouerat diuersarum passionum afflictionibus ingrauandos; sed letabuntur, quando  sedebunt in iudicio iudicantes duodecim tribus Isrel. Contristati sunt ad tempus, letabuntur in eternum, quia maiora sunt premia Domini quam que illi a fidelibus, munere tamen ipsius, probantur offerri. Sed ne crederes solis apostolis dici, sequitur sententia generalis, et laudabuntur omnes recti corde. Corde recti sunt qui per rectas semitas Domini gradiuntur. Ab illa enim regula qui pedem uoluerit amouere distortus est; nec potest quisquam rectus dici, nisi qui illi ueritati predicationique consentit. Tales enim redduntur semper laudabiles, quia et Dominum laudant, et ab ipsa ueritate laudantur. Quid enim laudabilius quam ab ipso Iudice in conspectu omnium angelorum gloriose et desideranter audire: uenite,  benedicti Patris mei , et reliqua, que nos Euangelii textus edocuit.



Conclusio psalmi.

Nimis proficue nos ex persona sua Dominus Christus instruxit, ut ipse exponeret passionem suam, cuius nemo potest refutare sententiam. Nam cum Iudeis dicimus: Ecclesia catholica loquitur, illi forsitan negligenter accipiunt. Cum eis obiicimus prophetam suum, illi nichilominus ad falsas interpretationes recurrunt, ut aliquod argumentum proueniat excusationi de assumptione mendacii. Nunc quid dicturi sunt obstinati, qui ipsum Dominum audiunt de se futura proloquentem, cui presumpserunt ingerere crudilissimam passionem; cuius resurrectionem inter eos factam mundus agnouit, qui debitas penas incredulis,  fidelibus autem eterna premia compromittit? Supplicate, Iudei, dum tempus est, querite dum potestis inter agnos potius ad dexteram recipi, ne ad sinistram cum hedis uos contingat expelli.



EXPOSITIO IN PSALMUM LXIu.



In finem, psalmus Dauid, canticum Ieremie et Ezechiel de populo transmigrationis, cum inciperent proficisci.

In finem, psalmus Dauid, uerba iam nota sunt; restat ut sequentia dicere debeamus. Cum populus Hebreorum propter inobedientiam suam captiuus a Chaldeorum gente duceretur, Ieremias et Ezechiel prophete dixerunt  eos post septuaginta annos in suam patriam esse redituros, euersamque  ab hostibus Ierusalem meliore statu reparaturos. Addidit: De populo transmigrationis, utique Hebreo, qui in Babyloniam ciuitatem migratus est; quod spiritualiter significat, quando peccatis facientibus in diaboli potestate traducimur. Babylonia quippe  interpretatur confusio, quam specialiter ad diabolum manifestum est pertinere. Iste ergo populus, qui Babyloniam deserens post captiuitatem, ad Ierusalem ciuitatem Domini festinabat, illos respicit qui mundi istius confusione damnata, ad Ecclesiam Christi uenire contendunt. Quibus auctoritate Patrum totus iste psalmus aptandus est: quoniam, quando iste populus reuertebatur ad Ierusalem, Ieremias et Ezechiel morte preuenti sunt. Sed ut nodum questionis huius euitemus, talis  nobis sit ordo uerborum: In finem, psalmus Dauid, canticum de populo transmigrationis, per prophetiam Ieremie et Ezechiel, cum inciperent proficisci. Sic recte intelligitur, ut uerba magis ad populum quam ad Ieremiam et Ezechiel pertinere uideantur.



Diuisio psalmi.

Populus iste qui seculi peccata deseruit, reuertens ad Dominum Saluatorem, primo ingressu psalmi, auctorem suum liberatus agnoscens, orationem suam postulat debere cognosci, definiens solum illum beatum esse qui ad eius atria meruerit peruenire. Secunda sectione, spem dicit Dominum omnium finium esse terrarum , sanctosque eius hymnidica in ipsum exsultatione gaudere.



Expositio psalmi.

uers. 1. Te decet hymnus, Deus, in Sion; et tibi reddetur uotum in Ierusalem. Reuersa plebs ad Dominum de captiuitate peccati, in magna exsultatione prorupit, asserens solum Deum decere hymnum, non demonum turbas, ut putabat ante gentilitas. Habuerat enim carmina que immundis spiritibus idolisque fundebat; sed ad lumen ueritatis adducta, ipsum solum dicit debere laudari, qui Creator omnium probatur agnosci; nec tamen alibi nisi in Sion, id est in contemplatione. Sed ista contemplatio recte fidei lumen declarat; in ipsa enim uerus hymnus dicitur  Domino disciplinabili carmine, non lingue clamore peruerso. Sed ut hoc expressius intimaret adiecit, et tibi reddetur uotum in Ierusalem. Ab infidelibus uota reddebantur et Marti, et ueneri, ceterisque demonibus; ut si quis fuisset de prelio liberatus, sacrificabat Gradiuo; si quis ad fedum adulterium peruenisset, adorandam deam libidinis estimabat. Nunc autem ueritate recognita, de bonis operibus in Ierusalem Deo soli uotum dicit esse reddendum, que est uisio pacis, in qua manet fixa immobilisque felicitas.

uers. 2. Exaudi orationem meam; ad te omnis caro ueniet. Iste populus qui prius dixerat: Te decet hymnus, Deus, in Sion, nunc ad Dominum hymnidica supplicatione proclamat dicens: Exaudi orationem  meam; ut ipse prius faceret, 211 quod ceteris faciendum esse predixerat. Ipse populus orationem suam exaudiri petit, quem superius diximus. Sciens enim se esse moriturum, illum rogabat ad quem se post hanc uitam uenturum esse noscebat; ut hic ei parceret, ne ibi de ipso iudicaret. Sic enim de illo iudicio dicit Apostolus: Omnes enim stabimus ante tribunal Christi, ut recipiat unusquisque propria corporis prout gessit, siue bonum, siue malum . Hic enim carnem, non solum sanctos, sed omnem hominem debemus aduertere: quia omnes ad eum constat esse uenturos, siue damnandos, siue in eternam requiem collocandos. Et nota quod in Scripturis diuinis frequenter et sola anima, et sola caro pro homine ponitur; ut est illud in Genesi: Et intrauerunt  in Aegyptum cum Iacob anime septuaginta quinque [ms. A., due] . Et hic: Ad te omnis caro ueniet. Quo loco utillimum est synecdoche schematis meminisse, que significat a parte totum.

uers. 3. uerba iniquorum preualuerunt super nos, et impietatibus nostris tu propitiaberis. Preualuerunt quidem uerba iniquorum, quando pagani parentes persuaserunt filiis suis antiquos ritus et sacrilegia que colebant. Tracti enim per infantiam, illud uidentur secuti, quod rudibus animis imbiberunt. Preualuerunt super nos, dictum est, tanquam aliquod altissimum mare, quod abundantia fluentorum obiecta queque submergit, et enatare non sinit quecunque uorauerit. Sed his erroribus pietas diuina subuenit,  quando salutem mundo aduentu Domini Saluatoris indulsit. Perscrutandum est autem quid uelit propitiatus intelligi. Apte dicimus hoc de sacerdotibus, quoties per immolata sacrificia peccatis nostris propitiam faciunt Diuinitatem; ut ira que debebatur delictis, conuertatur in gratiam salutis; et qui erant factis suis iustissime rei, reddantur Diuinitatis muneribus absoluti. Sic Diuinitas propitiata est humano generi, quando nobis et sacerdotem et hostiam ipsum contulit Christum; sicut dicit Apostolus: Deus erat in Christo mundum reconcilians sibi, non reputans illis delicta eorum .

uers. 4 Beatus quem elegisti et assumpsisti, inhabitabit in tabernaculis [ms. A., in atriis] tuis. Quidam hunc uersum aptandum estimant Domino Saluatori;  sed nos illum magis ad communem beatum dicimus esse referendum. Dixerat enim superius, Impietatibus nostris tu propitiaberis; nunc sequitur, Beatus quem elegisti et assumpsisti; ut non hoc de illo singulariter immaculato, sed de peccatore absolute dixisse noscatur. Beatus est igitur quem elegit Dominus. Sed uide quid ait elegisti, ut hanc electionem nemo suis meritis applicaret, sicut ipse in Euangelio dicit: Non uos me elegistis, sed ego elegi uos . Assumi, est autem in eternam requiem collocari, quam sanctis suis pius Dominus compromittit. Sed quid talibus contingit ipse subsequitur, Inhabitabit in tabernaculis tuis. Inhabitare dicimus eos qui adeptum locum nulla permutatione derelinquunt. Sed qualis sit ista habitatio, in alio psalmo dicit: Concupiuit, et  defecit anima mea in atria Domini . Ibi enim habitare iam premium est, quia nequeunt illuc introire, nisi quos celestis misericordia dignatur eligere.

uers. 5. Replebimur in bonis domus tue: sanctum est templum tuum. Si bona domus Dei, id est Ierusalem future ad liquidum uoluerit perscrutari mens humana, non sufficit; de quibus dicit Apostolus: Quod oculus non uidit, nec auris audiuit, nec in cor hominis ascendit, que preparauit Deus his qui diligunt eum . Sed quia fas est pro parte audita loqui, domus eius bona sunt tricenarius, sexagenarius et centenarius fructus, quem ibi sanctis suis fidelibus Dominus pollicetur. Sunt etiam et hic bona domus eius, que dicit Apostolus: Alii enim datur sermo sapientie,  alii sermo scientie, alii fides in eodem Spiritu, alii gratia sanitatum, alii genera linguarum, alii interpretationes sermonum , etc. Et intuere quod dixit, Replebimur, quasi ad mensuram nostram, quantum possumus capere, potabimur: significans illud quod idem Apostolus dicit: Unicuique autem nostrum data est gratia secundum mensuram donationis Christi . Sequitur, sanctum est templum tuum. Siue hoc pertinet ad domum Dei, que est Ecclesia; siue ad incarnationem Domini, sicut legitur in Euangelio: Destruite templum hoc, et in triduo edificabo illud ; et paulo post ait Euangelista: Hoc enim dicebat de templo corporis sui.

 uers. 6. Mirabile in equitate. Exaudi nos, Deus salutaris noster. Quod dixit, Mirabile in equitate, ad templum respicit predictum; multis enim modis potest esse mirabile. Sed addidit, in equitate, ut illum aduentum ipsius debuisses aduertere, cum bonos segregat a malis, et unicuique digna retribuit. uerum ut hoc de ipso intelligere deberemus, sequitur: Exaudi nos, Deus, salutaris noster. Ipse enim Deus Saluator noster est qui mundo salutem contulit, et humano generi sua pietate subuenit.

uers. 7. Spes omnium finium terre, et in mari longe. Postquam populus ille conuersus orationem suam simplici corde profundit, bonisque Domini se asseruit esse completum, uenit ad secundam sectionem, in qua laudes Domini uirtutesque describit. Nam sensus  iste Iudeorum persuasiones, et hereticorum praua dogmata falce ueritatis abscidit. Spes enim Domini non est localis, neque unius gentis, sed omnium finium terre, quando illi per uniuersum orbem humilia uota funduntur. Qui merito omnium spes est, quando fidelibus cunctis eterna premia compromisit. Sed ne hoc tantum de sola terra intelligeres, quam magnam uocant, addidit, et in mari longe. Siue ad insulas respicit, quas non uidebatur terre finibus inclusisse; siue ad mare longum, id est totius seculi habitationem: de quo alibi dicit: Hoc mare magnum et spatiosum manibus . Longum est enim, quoniam habitatio eius innumeras continet nationes. Nam mare, mundum debere intelligi Dominus quoque testatur; ait enim discipulis suis: Faciam  uos piscatores hominum . Ubi enim pisces maxime, nisi in mari sunt? Mari quippe iuste comparatur hic mundus, quia falsitatibus amarus est, fluctibus diabolicis quatitur, et uitiorum tempestatibus commouetur.

uers. 8. Preparans mont1es in uirtute tua, accinctus potentia. uersum istum paulo diligentius perscrutemur, est enim uerborum subtilitate profundus. Quod enim dictum est, Preparans montes in uirtute, ad terrenas altitudines omnino non pertinet. Preparare uero non dicimus, nisi 212 quod ad competentes alios usus necessaria qualitate prouidetur. Et ideo preparatos montes apostolos per allegoriam decenter accipimus, qui ad uerbum predicationis electi sunt, fortitudinem habentes fidei, et altitudinem sanctitatis,  humiles conuersatione, sed merito celsiores. Hos Dominus preparauit in uirtute sua, quia per eos fecit magna miracula; ut et magnitudine uerbi incredulos conuerterent, et factorum admiratione durissima corda mollirent. Sed quemadmodum hec preparauerit, consequenter exponit, accinctus potentia, id est indutus maiestate sua. Humanitas enim Domini uerbi potestate precincta est; ut quod homo non habuit, uirtus diuina prestaret. Accingimus enim nos honore baltei, dum tamen alia sit dignitas cinguli, quam natura cingentis. Sic et in psalmo quadragesimo quarto dictum est: Accingere gladio tuo circa femur, potentissime ; et alibi: Precinxisti me letitia . Hec enim et talia  duas naturas indicant Domini Christi plenissimas atque perfectas in una eademque persona, sicut omnis catholica confitetur Ecclesia.

uers. 9. Qui conturbas profundum maris: sonum fluctuum eius quis sustinebit? Turbabuntur gentes. Postquam per allegoriam montium dixit apostolos esse preparatos, nunc exponit quid per eos Dominus fuerit operatus. Turbauit enim apostolis predicantibus non solum superficiem maris, sed fundum maris, id est gentilium corda demersa profundius. Nam cum sua numina conticuisse cernerent, et annichilata esse sentirent, merito corde turbati sunt, quando spes suas ad nichilum peruenisse noscebant. Nam cum seculum mare dicatur, congrue fundo maris comparata sunt corda dementium; inde enim surgit,  quod fluctus excitat peccatorum; inde uenit inopinata commotio, que innocentiam uerberat, sanctosque defatigat. Sequitur, sonum fluctuum eius quis sustinebit? Hic significat persecutores, qui licet ipsi uelut fluctus altissimi concitentur, sonus eorum, id est dicta crudelia nullatenus ab hominibus sustinentur, nisi diuina gratia concedente eorum proteruia fracta superetur. Quis sustinebit? quantum ad hominum pertinet fragilitatem dicitur. Nam, dono Domini suffragante, martyres eorum uiolentiam superare potuerunt: unde maxime conturbate sunt gentes, quando fidelissimos cernebant, et uiuos facere uirtutes, et mortuos supplicantium uota complere: contra sua numina et eorum potentiam pauescere, et responsa denegare. Tunc enim et Delphicus Apollo conticuit;  tunc a Delphis Diana discessit; tunc Cytherea uenus erubuit. Sed quid, rogo, gentes facere poterant, quando sua numina trepidare cernebant?

uers. 10. Et timebunt omnes qui habitant fines terre a signis tuis; exitus matutini et uespere delectaberis. Hic tempus significat quo apostoli diuersa signa faciebant. Necesse enim erat ut uniuersitas contremisceret, que orbem terre habitare uidebatur, quando talia signa cernebat que nec lectio eorum prodiderat, nec uisio ulla monstrauerat. Ipse enim dixit unde timor ille concipi potuisset, id est, a signis tuis. Addidit, exitus matutini et uespere delectaberis. Exitus matutini est quando aliquis ex mundi istius felicitate ad Dominum conuertitur Saluatorem. Matutinum enim tempus semper clarescit, et processu diei gratiam  illuminationis acquirit. Quod autem dicit, et uespere delectaberis, significat quando grauia patientibus semper obscurum est: sed tamen ad Dominum ueniunt Creatorem, qui merores eorum conuertit in gaudium. Ita utrarumque rerum exitu delectabitur Dominus, quia undique deuotos per abundantiam sue largitatis acquirit.

uers. 11. uisitasti terram et inebriasti eam; multiplicasti locupletare eam. Terram hic genus humanum debemus accipere, quod satiatum atque refectum est quando Dominus aduenire dignatus est. Sed unde ista terra debriata sit, alter psalmus exponit dicens: Et poculum tuum inebrians, quam preclarum est! Ebrietas felix, satietas salutaris, que quanto copiosius  sumitur, tanto sobrietatem mentibus donare dignatur. Quapropter hoc genus locutionis in Scripturis diuinis est proprium, quoniam in bono plerumque ponitur. In scripturis autem secularibus, uel in communibus fabulis ebrietas in bonam partem penitus non habetur. Subiungit, multiplicasti locupletare eam. uerba ista inexplicabilem modum donationis ostendunt. Nam qui multiplicat locupletare, quantum sit non uidetur exprimere, sed in immensum ducitur quod uerbis talibus pollicetur: locuples enim dicitur, loca plura tenens. Ipsa est terra quam dignatus est assumere, non quam humanitatis more calcauit. Istam siquidem quam terimus non locupletandam legimus, sed potius immutandam; sicut Isaias dicit: Erit celum nouum, et terra noua .

 uers. 12. Flumen Dei repletum est aquis; parasti cibum illorum, quia ita est preparatio tua. Bene misericordia Domini plenissimo fluuio comparatur. Non enim aliqua siccitate potest imminui, qui potationibus crebris nescit expendi. Mundialis aqua aut imbribus accipit augmentum, aut siccitate defectum; Dei uero fluuius semper plenus, semper equalis est; de quo dictum est: Fluminis impetus letificat ciuitatem Dei ; et ipse Dominus in Euangelio ait: Qui biberit ex aqua quam ego do ei, non sitiet unquam; sed fiet in eo fons aque salientis in uitam eternam . Nec moueat quod alibi singulari, alibi plurali numero flumina sunt posita. Unitatis enim uirtus est multa complecti. Nam cum dicamus pluraliter Ecclesias, unam tamen constat  esse catholicam, quod innumeris uicibus cognoscitur esse memoratum. Sed postquam de potu fluminis dixit, de cibo spirituali subiecit, ne conuiuium Domini copiosissimum amicos suos relinqueret ex aliqua parte ieiunos. Dicit enim, parasti cibum illorum. Cibus ille non dentibus manditur, sed anime auiditate deuoratur; de quo dictum est: Panem celi dedit eis; panem angelorum manducauit homo . Sic totum ad communionem sacram conuenienter refertur, quando et eius sanguinem bibimus, et de eius corpore saginamur. Et ne aliquid casualiter factum putares, sicut arbitratur irridenda gentilitas, subdidit, Quia ita est preparatio tua. Sic enim omnia contigerunt quemadmodum sunt ab ipso disposita, sicut ipse in Euangelio dicit: Nonne quinque passeres  ueneunt dipondio, et unus ex illis non cadet super terram sine uoluntate Patris uestri ?

uers. 13. Riuos eius inebria, multiplica generationes eius: in stillicidiis eius letabitur cum exorietur. Riuos 213 etiam hic dicit apostolos, uel alios fideles, qui de illo Dei semper repleto flumine biberunt. Sed ne potum ipsorum crederes esse tenuissimum, dicit riuos ipsos inebriandos, ut ad tantam satietatem perueniant, quanta et ipsis abunde sufficiat, et aliis profutura concedat. Redit igitur ad singularem numerum, quem ecclesiastice unitati diximus conuenire. Dicit enim, multiplica generationes eius, illius scilicet riui qui de flumine sancto profluit, ut per generationes succedentes predicatio beata non deficiat, sed  multiplicetur, unde catholica semper crescat Ecclesia; ut qui modo imbuuntur sacro dogmate, post alios docere uideantur; quod quotidie fieri euidenter agnoscimus. Dictum est de riuis, qui pertinent ad prouectos [ed., perfectos]: nunc dicit de stillicidiis, que ad inchoantes respiciunt Christianos, quando angustata primordia latissima non potest introire doctrina; de quibus dicit Apostolus: Non potui uobis loqui quasi spiritualibus, sed quasi carnalibus. Quasi paruulis in Christo lac uobis potum dedi, non escam . Stillicidia enim sunt gutte que de tectis cadunt, non pondere, sed assiduitate penetrantia, que quantum distent a riuis etiam uisualis nobis ratio patefacit. Ergo in primordiis suis letabitur omnis fidelis, cum exorietur ex aqua et Spiritu sancto, quando uere  renascimur, et glorie Domini ipsius dignatione preparamur. Est enim nobis tunc magna letitia, quando antiqui hominis uetustate deposita, in noue regenerationis gaudia commutamur. Sed licet hec Dei munera alio modo in auctoritate posita uideantur, conuersa tamen prouectus nostri ordinem uidentur monstrare certissimum. Primo enim ariditas fidei quibusdam stillicidiis animatur; post riuis affluentibus irrigamur: deinde, sicut dicit uersus superior, ad fluminis illius plenitudinem, iuuante Domino, peruenimus. Sic per hec tria diuini muneris ordo declaratur.

uers. 14. Benedices coronam anni benignitatis tue, et campi tui replebuntur ubertate. Corona anni totus hic mundus conuenienter aduertitur, per quem  catholica dilatatur Ecclesia. Benedicit enim Dominus quos uere fecerit Christianos flumine, riuo, stillicidio, que iam superius dixit. Deinde uide quid sequitur: Et campi tui replebuntur ubertate. Campos dicit fideles homines atque iustos, qui equalitati camporum equissimo pectore comparantur. Tales enim ubertate replentur, quia fructum tricenarium, et sexagenarium, uel centenarium, Domino largiente, prestabunt.

uers. 15. Pinguescent fines deserti, et exsultatione colles accingentur. Fines deserti populi gentium sunt, ad quos nullus propheta fuerat destinatus; sed toti in Iudea natione prophetabant. Isti ergo fines deserti, pingues magno munere Diuinitatis effecti sunt, quando ad eos apostolorum predicatio sancta peruenit, et  gratia Domini per fidem decori facti sunt, quos pridem incredulitatis macies horrenda turpabat. Prima denique satio per prophetas in Iudea natione prouenit; secunda in gentibus per apostolos longe lateque diffusa est. Sed plus de istis finibus deserti frumentum uirtus Domini conquisiuit, quam de illis terris que culte uidebantur, apparuit; sicut propheta dicit: Letare, sterilis que non paris; erumpe et clama, que non parturis: quia multi filii deserte magis quam eius que habet uirum. Colles uero copiosos martyres debemus accipere, quia ipsi sunt post apostolos celsiores. Hoc enim significat, exsultatione accingentur, quia, prestante Domino, perueniunt ad eternum gaudium per tolerantiam passionum.

 uers. 16. Induti sunt arietes ouium, et conualles abundabunt frumento: etenim clamabunt et hymnum dicent. Induli sunt, illam uestem nuptialem significat qua arietes ouium, id est apostoli et sancti reliqui uestientur, qui doctrine bone [ms. G., bono] duces exstiterunt populo Christiano. Sequitur, et conualles abundabunt frumento. Conualles populos significant humiles, quia nichil his humilius, que in quadam terre concauitate descendunt. Isti ergo humiles abundabunt frumento, sicut ille publicanus qui nec oculos audebat ad celum erigere, nec aliqua meritorum presumptione confidere. Abundauit frumento, quia humilis conuallis fuit: erectus est quia, prestante Domino, se ipse deiecit; et ideo fortior factus est, quia uires suas inualidas esse confessus est. Adiecit,  clamabunt et hymnum dicent. Finalis ista conclusio ostendit nobis allusiones illas quas superius dixit, mystica similitudine suscipiendas. Neque enim fines deserti clamabunt, nec conualles, nec arietes ouium, nec cetera que dixit anterius; sed clamabunt illi et hymnum dicent, ad quos res iste comprobabili similitudine referuntur. Dixit enim prius clamabunt, et ne clamorem ipsum crederes esse confusum, addidit, et hymnum dicent, id est laudem, que rationabilibus creaturis noscitur conuenire suauiter.



Conclusio psalmi.

Intelligamus populum illum beatum qui uenit ad Dominum Christum, quali suauitate letatus est; et sciamus inestimabile esse beneficium, quod tanta legitur exsultatione celebratum. Hymnum quoque  eius quem primo uersu psalmi promiserat, quanta gratia diuersitatis ornauit! laudem incarnationis eius mirabili breuitate describens, et quid mundo prestiterit, fidelis institutor edocuit. Ad postremum in resurrectione uentura uniuersos sanctos eius hymnidica in eo dicit exsultatione gaudere. Sic et presentia mirabili breuitate narrauit, et ad spem maximam concitandam futura nobis premia compromisit. Tribue, Rex celestis, ut et nos erepti ab ariditate peccati, flumine misericordie tue copiosius irrigati, pinguescere mereamur, ut hymnum cum sanctis tuis tibi iugiter decantare possimus.



EXPOSITIO IN PSALMUM LXu.



In finem, psalmus Dauid, canticum resurrectionis.

 Quamuis hec nomina que in capite tituli sunt posita, premissa expositione uideantur esse notissima, tamen non erit importunum scientibus interdum ipsa repetere, ut intentio totius inscriptionis euidentius possit agnosci. In finem, quod dictum est, respicit ad Dominum 214 Saluatorem, sicut dicit Apostolus: Finis enim legis Christus ad iustitiam omni credenti . Psalmus ipsum sine ambiguitate denuntiat, quia psalmus ex superioribus sonat, sicut opera eius dictaque sonuerunt. Dauid autem dictum est interpretari desiderabilis et manu fortis, que uerba specialiter pertinent ad Regem nostrum et Dominum Christum. Restat nunc ut sequentia dicere debeamus. Canticum istud generale, quod dici de  Domino Saluatore premissa nomina docuerunt, de gloriosa ipsius resurrectione predicatur, per quod Ecclesia gentes admonet, quas per gratiam Domini presciebat esse credituras, ut communiter gaudeant, que erant in suo Capite reparande. Sed quoniam gens Iudea se tantum ad beate uite premia putabat esse uenturam, quia inter ceteras nationes, que adhuc idolis dedite seruiebant, sola legem ueri Domini habere uidebatur  prophetie spiritu canticum istud sancta profudit Ecclesia: asserens spem illam resurrectionis non solum fideles ex Iudeis, sed uniuersitatem de cunctis gentibus habituram; sicut Dominus dicit: uiuo ego, dicit Dominus, et implebitur gloria mea uniuersa terra . Denique et psalmus iste  sic inchoat: Iubilate Deo, omnis terra.



Diuisio psalmi.

Contra persuasionem Iudeorum, qui se dicebant solos ad beatam uitam pre omnibus pertinere, mater Ecclesia spem generalis resurrectionis interpositis tribus diapsalmatibus leta decantat. Primo ordine hortans uniuersitatem, ut de Domini resurrectione congaudeat, que cunctis erat fidelibus eterna premia prestitura. Secundo ordine inuitat omnes ut ueniant ad Dei opera consideranda; quatenus una credulitas iungat quos unum premium exspectare uidebatur. Tertio iterum monet gentes ut Dominum benedicant, qui nos licet diuersis probet tribulationibus, tamen ad requiem sue miserationis adducet. Quarto ordine iterum inuitat uniuersitatem, ut commonita [ed., communita]  exemplo liberationis sue, amplius confidat in Domino: benedicens eum, quoniam orationem eius exaudire dignatus est.



Expositio psalmi.

uers. 1. Iubilate Deo, omnis terra; psalmum dicite nomini eius; date gloriam laudi eius. Sancta Ecclesia, sicut diximus, omni terre dicit esse gaudendum, que erat Christo Domino creditura. Iubilatio enim dicitur exsultatio cordis, que immensitate sui uerbis non potest explicari. Unde merito a tali uerbo sumpsit initium, ut magni beneficii incomprehensibilis probaretur esse letitia. Nam cum dicit, omnis terra, non humum, sed fideles significat ac deuotos, qui de tali poterant gaudere miraculo. Que figura dicitur metonymia, id est transmutatio, quoties per id quod  continet, id quod continetur edicitur. Iudeos enim tali predicatione conuincit, qui spem beate resurrectionis sibi tantum estimabant esse pollicitam. Sequitur, psalmum dicite nomini eius. Post illam inexplicabilem iubilationem congruum fuit ut ad psalmodiam credituros populos hortaretur; quatenus quod animo conceperat, depromptis laudibus explicaret. Illud enim soli Deo cognitum, istud fuerat et ab hominibus audiendum, sicut legitur: Corde creditur ad iustitiam; ore autem fit confessio ad salutem . Quod autem dicit, nomini eius, significat Dominum Saluatorem, cuius aduentu mundi uulnera probantur esse curata. Intendamus quoque quod  dictum est, date gloriam laudi eius, et antidotum celeste siticulosis animis hauriamus. Dat gloriam laudi eius qui preconia Domini frequentata exsultatione concelebrat, ut totum ipsi deputans, nichil humanis estimet uiribus applicandum. uitandum est enim et omni studio fugiendum ne fragilitas humana laudibus suis ambiat erigi, que magis debet iusta increpatione culpari.

uers. 2. Dicite Deo: Quam terribilia sunt opera tua! in multitudine uirtutis tue mentientur tibi inimici tui. Audiamus quid Ecclesia gentes uno commate doceat dicere, et magnam causam religionis sub breuitate concludere. Quam terribilia sunt opera tua! Quamuis opera Domini dicat esse terribilia, tamen quantum terroris habeant non edixit; sed opera Domini hac  ratione arbitror esse metuenda, ut consideremus quid nobis possit accidere, si illa maiestas, que mundum miserata respexit, peccatis nostris facientibus reddatur infensa. Deus enim pro nobis dignatus est homo fieri, sicut Leo papa ad Flauianum scribens, doctor apostolicus dicit : Creator angelorum unus passus est esse mortalium: inuisibilis in suis, uisibilis est factus in nostris; incomprehensibilis uoluit comprehendi; ante tempora manens, esse cepit ex tempore. Uniuersitatis Dominus, seruilem formam obumbrata maiestatis sue immensitate suscepit. Impassibilis Deus non est dedignatus homo esse passibilis, et immortalis mortis legibus subiacere. Hec si consideremus, terribilia nobis sunt opera Domini, quando tante dignationi nec illud possumus exhibere, quod pro nostra salute  dignatur nos celestis pietas admonere. Sic enim et alibi legitur: Domine, audiui auditum tuum, et timui; consideraui opera tua, et expaui . Sed timor iste affectuosus et pius est, dulcedinem habens, non amaritudinis qualitatem; spem generans, non diffidentiam creans; desiderium cumulans, non ardorem caritatis exstinguens. Sequitur, in multitudine uirtutis tue mentientur tibi inimici tui. Multitudo uirtutis erat, quod curabat homines diuersa infirmitate laborantes; sed in hac uirtute mentiebantur inimici eius, quando dicebant: Hec signa in Beelzebuth facit . Mentiti sunt etiam in multitudine uirtutis eius, quando dicit: uidebitis Filium hominis uenientem in nubibus celi . Et illi dixerunt: Blasphemauit; quid adhuc egemus testibus?  Ad postremum mentiti sunt in multitudine uirtutis eius, quando post resurrectionis gloriam data pecunia custodibus dicebant: Dicite quia uenerunt nocte discipuli eius, et furati sunt eum, nobis dormientibus , cum per eos miracula magna monstrauit. uerum que sint ista opera, que uult gentes adhuc rudes agnoscere, sequentia declarabunt.

uers. 5. Qui conuertit mare in aridam, et flumina pertransibunt pede: ibi letabimur in idipsum. Ista sunt opera Domini, que superior uersus admonuit. Conuertit mare in aridam, quando Hebreum populum per medios fluctus iter fecit habere terrenum. Flumina pertransiuit pede, quando Iordane dextra leuaque diuiso, in terram repromissionis Iudaicum deduxit exercitum. Sed querendum est ad quid plurali numero  flumina posuerit, dum legamus in Iordane tantummodo contigisse? Non immerito, quia licet in ipso solummodo contigerit, frequenter tamen ibidem accidisse monstratur. Nam et Elie illic talis transitus fuit, et discipulo ipsius redeunti similiter fluminis ipsius fluenta patuerunt . Siue quia Scripture diuine mos est, et unum pro plurimis dicere, et plurima unitatis nomine uocitare. Sequitur, ibi letabimur in idipsum. Hic iam sacramenta illorum operum festinat ostendere, quia in eorum prefiguratione ueraciter post letatus est populus Christianus. Nam quod gens Iudea per maria transiuit, sequens Christi baptisma nuntiabat. Quod flumina sine altitudinis periculo siccis pedibus transmeauit,  mundi huius significabat fluenta secure posse transire, et ad penitentie tutissima peruenire. Unde necesse fuit ut Ecclesia cum sanctis uiris in idipsum se diceret esse letaturam, ubi est gaudii nostri fons et salutis eterne origo preparata. Quod uero ait ibi, in idipsum, inter propria Scripture diuine connumerandum est.

uers. 6. Qui dominatur in uirtute sua in eternum, oculi eius super gentes respiciunt. Exposuit quod dixerat, Letabimur in idipsum; scilicet: Qui dominatur in uirtute sua in eternum. Dominari enim possunt et principes terrarum; sed non in uirtute sua, neque in eternum. Quapropter hec duo addita sunt, ut omnipotentis Regis uirtus possit ostendi. Et ne promissiones predictas inanes putaret adhuc ceca gentilitas,  addidit, oculi eius super gentes respiciunt, ut quod ille per se uidere non poterant, aspectu ueri luminis intuerentur afflate. Dominus enim quos respicit illuminat; quos uisitare disponit, et liberat.

uers. 7. Qui in ira prouocant, non exaltentur in semetipsis. Consuetudo fragilitatis nostre congrua breuitate descripta est, quia dum talia facimus unde ad iram Dominum prouocemus, exaltamur in nobismetipsis, peccata nostra magis cupientes defendere. Sed hos prohibet in seipsis exaltari, quos oportet humiles inueniri. Fideles enim non in se, sed in Christo exaltari oportet, ubi altitudo firma est, et nunquam ruiturus ascensus.

uers. 8. Benedicite, gentes, Deum nostrum, et audite uocem laudis eius. uenit ad tertium membrum, in quo  gentes monet ut Deum uerum consona predicatione glorificent. Sequitur, et audite uocem laudis eius, id est que dicit Pater de Filio fideli credulitate suscipite. uox enim laudis ipsius est: Hic est Filius meus dilectus, in quo mihi bene complacui. . Quam purissimis ac deuotis mentibus oportet audiri, ut unus atque idem credatur Dominus Christus, qui ante secula ex Patre progenitus est consubstantialis ipsi, et ex Maria uirgine procreatus, nobis dignatus est fieri in assumpta humanitate consimilis. Sancta enim Ecclesia in hac fide uiuit, in hac fide proficit, ut in Domino Christo nec sine uera diuinitate humanitas, nec sine uera credatur humanitate diuinitas.

uers. 9. Qui posuit animam meam ad uitam, et non dedit commoueri pedes meos. Nunc enumerat quibus ex  causis misericordia Domini predicetur. Duo sunt ista sacramenta liberationis nostre: primum quod nos per munus baptismatis ducit ad uitam; non enim illuc nostris meritis peruenimus, sed ipsius beneficio miserationis attrahimur. Deinde ne nos exinde permittat expelli, qui grauibus uitiis probamur onerati. Ipse enim nos ponit ad uitam qui dixit: Ego sum uia, ueritas, et uita . Ipse gressus nostros non sinit commoueri, qui manum suam Petro ne mergeretur extendit . Et ne crederes otiose ista dici, a quibus periculis liberata fuerit, subter enumerat.

uers. 10. Quoniam probasti nos, Deus: igne nos examinasti, sicut igne examinatur argentum. Hactenus  singulari numero prophetasse uidetur Ecclesia; nunc pluraliter loquitur ex membris suis, per hos tres uersus exponens fideles Domini quantis tribulationibus affligantur. Probari nos facit Deus, quando per diuersa 216 genera tentationum pro sui nominis confessione tolerantiam beate passionis indulget. Non enim ille nos probando nouit, sed presciendo cognoscit. Sequuntur diuerse martyrum pene. Igne enim caritatis examinatur beata conscientia, que tantum Christi Domini amore succenditur, ut urentium flammarum tormenta uincantur. Sed iste ignis non consumptorius, sed purgatorius est. Datur enim argenti exemplum, quod igne ideo decoquitur, ut purius inde reddatur. Iaceret enim massa argenti cum sordibus suis, nisi magni caloris beneficio natiua  inquinamenta deponeret.

uers. 11. Induxisti nos in laqueum; posuisti tribulationes in dorso nostro. Induxisti nos in laqueum, id est intrare nos fecisti custodie catenas quas martyres sustinere meruerunt. Laqueus qui non deciperet, sed probaret: qui corpus quidem necteret, sed anime uincula dissolueret; qui non ad reatum perduceret, sed absolutionis dona prestaret. Addidit, posuisti tribulationes in dorso nostro; uidelicet uerbera que et Paulus pertulit, et reliqua fidelium turba sustinuit. Ad hoc uerberibus humiliati, ut diabolicam superbiam cum mundi ipsius delectatione respuerent. Nam cum dicit: Posuisti tribulationes in dorso nostro, significat corporeos dolores, quos de illatis uerberibus sustinebant.

 uers. 12. Imposuisti homines super capita nostra: transiuimus per ignem et aquam, et induxisti nos in refrigerium. Imposuisti, dicit, ut omnia ipsius uoluntate facta fuisse constaret, sicut dicit Dominus Pilato: Non haberes potestatem in me, nisi tibi data fuisse desuper . Sequitur, homines, ut intelligeres peccatores, quippe qui persecutionibus seuis sanctos martyres diuersis cruciatibus affligebant. Super capita nostra, hoc est, ut dares eis potestatem capitalem in nos ferre sententiam. Addidit, transiuimus per ignem et aquam, quod utique factum est, quando alios martyrum ignis absumpsit, alios aqua deuorauit, et per diuersa elementa mors eorum probatur impleta. Sequitur seculi illius beata promissio, et induxisti nos in refrigerium, ut ista omnia que in membris suis  patiebatur Ecclesia, non ad detestabilem penam, sed ad quietis beatitudinem cognosceres esse collata. Refrigerium est enim post perurentes curas delectabilis et amena securitas, quam in illa retributione suscipiunt qui pati pro Domini nomine meruerunt.

uers. 13. Introibo in domum tuam in holocaustis; reddam tibi uota mea. Hic redeunt membra Christi ad numerum singularem. Dicit enim corpus eius in domum ipsius se feliciter intraturum, id est in illam futuram Ierusalem ubi non holocausta pecudum, sed puritas queritur animarum. Et intende quoniam sicut tribus uersibus superioribus penas martyrum dixit, ita nunc aliis quatuor usque ad finem diuisionis commemorat bona beatorum; ut fideles in duris afflictionibus  roboraret, quibus tanta premia pollicetur. Holocaustum enim dicitur totum incensum. Et quia se superius examinatum igne dixerat sicut argentum, iuste se holocaustum oblaturum dicit, hoc est purgatam delictis animam suam. Sequitur, reddam tibi uota mea, id est ut laudes tuas sub perpetuitate decantem, et cum angelis et potestatibus, thronis et dominationibus hymnum misericordie tue semper edicam. Hec sunt enim uota fidelium, hec desideria simplicium Christianorum, ut in illa societate recipiantur, qui se fidei et operum sanctitate iunxerunt.

uers. 14. Que distinxerunt labia mea, et, locutum est os meum in tribulatione mea. Illa uota exponit, que superius dixit, id est que distinxerunt labia mea; fideles enim quamuis in afflictione sint positi ,  Dominum laudant, et se semper accusant. Ideoque probantur distinguere uota labiis suis, quia dubium non est diuisum esse quod humanitati imputatur, et Diuinitati semper offertur. Et respice beatam tolerantie sanctitatem, ut illa se uota laudis dicat reddere post resurrectionem, que in tribulatione concinuit, quando frequenter carnis imbecillitate peccatur, et doloribus uicta plerumque non sinitur anima probabilia complere disposita. Hic autem Dei munere tanta copia caritatis ostenditur, ut aduersa omnia superasse monstretur.

uers. 15. Holocausta medullata offeram tibi cum incenso et arietibus. Adhuc ipsa uota que superius memorauit, exponit. Holocausta medullata sunt sacrificia que puro atque intimo corde diuinis conspectibus  damus. Nam quando in uicem holocausti contritionem cordis offerimus, oportet ut intus habeat purissimam fidem, intus habeat opera fidei, que ad uicem medulle oblationem pinguissimam reddant: ne sit aridum atque uacuum quod diuinis conspectibus immolamus. Quapropter talia se holocausta promittit offerre, que firmitatem habeant medulle, et pinguedinem fidei salutaris. Addidit, cum incenso et arietibus. Incensum significat orationes, que ad instar thymiamatis diuinis conspectibus offeruntur; sicut alibi legitur: Intret oratio mea sicut incensum in conspectu tuo . Arietes uero significant apostolos, qui duces Christiano populo piis predicationibus exstiterunt. Et respice quoniam utrumque coniunxit, dicendo, cum incenso et arietibus. Ipsum  reuera incensum suauissimum est Domino, quod apostolorum traditionibus probatur adiunctum. Memento autem quod hic uersus et sequens allegorice proferuntur; per significantias enim animalium declaratur oblatio deuotorum.

uers. 16. Offeram tibi boues cum hircis. Boues intelliguntur predicatores, qui pectora humana feliciter exarantes, eorum sensibus celestis uerbi semina fructuosa condebant. Hirci uero intelliguntur, qui diabolicis prauitatibus studentes hispidis uitiis uestiuntur. Hircus enim dictus est quasi hirsutus. Sed et eos cum bobus offert Ecclesia, quando conuersi Christo Domino confitentur. Hircus enim fuit ille latro qui pendebat in cruce; sed mox factus est bos,  quando ad conuersionem ueritatis, Domino respiciente, peruenit. Dixit enim: Memento mei, Domine, cum ueneris in regnum tuum .

uers. 17. uenite et audite, et narrabo uobis, omnes qui timetis Dominum, quanta fecit anime mee. uenit ad quartam positionem, ubi non iam rudes, sed fideles aduocat ac deuotos: iam nichil de passionibus suis commemorans, sed totum de anime sue liberatione locutura. Audiamus quanta fecit anime ipsius, ut et nos discamus expetere, 217 quod Matri nostre cognouerimus Dominum contulisse.

uers. 18. Ad ipsum ore meo clamaui, et exaltaui sub lingua mea. His duabus rebus diligenter impletis perfectus efficitur Christianus. Primum, ut ad Dominum clamet ore suo, id est recta conscientia, non uoluntate  peruersa. Sic enim de his dicimus qui aliqua ratione falluntur: Mentem suam non habet; sunt aliena que loquitur. Ergo ore suo clamat, qui Domino pure supplicat: quia illud non nostrum, sed omnino diabolicum est quod cognoscitur esse peruersum. Secundum sequitur, et exaltaui sub lingua mea. Sub lingua dicit, in conscientia: quia cor nostrum sub lingua nostra est, ubi tacita cogitatione laudamus, et exaltare nobis illum uidemur, qui semper probatur Altissimus. Et uide ordinem rerum. Primo dixit oris clamorem; deinde uenit ad purissimum cordis affectum, unde et taciti solemus audiri.

uers. 19. Iniquitatem si conspexi in corde meo, non exaudiat Deus. Quod dixerat: Exaltaui sub lingua mea, ipsum diligenter exponit. Nam qui Deum laudat  in corde suo, non debet sensum uaria imaginatione confundere, nec aliquam iniquitatem conspicere, sed totam illi mentem uigilantissime deputare, ut locum in eo diabolus nequeat inuenire. Sic enim puritas orantis accipitur, si nullis cogitationum sordibus polluatur. Dicit enim: Si hoc feci, non exaudiat Deus: ostendens quoniam qui talia faciunt, inanibus uisionibus illuduntur.

uers. 20. Propterea exaudiuit me Deus, et intendit uoci orationis mee. Quia non conspexerat iniquitatem in corde suo, propterea se dicit auditum. Ille enim clamor ascendit ad Dominum qui pollutionem rerum non habet humanarum. Intendentes enim ad ipsum, talem recipimus uicissitudinem, ut et ille nos miseratus intendat. Denique hoc sequitur, et intendit uoci orationis mee. Supplicemus ergo ut donet nobis orationem  purissimam, quatenus fideliter exoratus, et ille nos plenissime de sacrario sue pietatis exaudiat.

uers. 21. Benedictus Dominus, qui non amouit deprecationem meam et misericordiam suam a me. Duo ista connexa sunt. Quando Deus deprecationem non amouet, misericordiam suam sine dubitatione concedit. Nam cum oratio nostra suspenditur, et illius misericordia protelatur. Consideremus etiam quarte partis initium, qua fuerit ueritate conceptum. Dixit enim: uenite et audite quanta fecit anime mee. Secutus est in fine ueracissime promissionis effectus: quia nec deprecationem eius amouisse cognoscitur, nec misericordiam suam suspendisse monstratur.



Conclusio psalmi.


Pedisequa quidem expositione psalmus iste decursus est, sed modo nobis est eius adunanda contextio, ut uirtus huius cantici euidenter possit agnosci. Primum salutariter gentes allocuta est sancta mater Ecclesia, ut generaliter in Domini laudibus occupentur, quatenus supernum desiderium mundi nobis tollat affectum. Deinde inuitat eas, ut discant miracula ueteris Testamenti ad prefigurationem illis potius uisa fuisse concedi; quatenus ad spem maximam sequens populus concitetur, quando que ueteri populo sunt prestita, future regenerationis beneficia nuntiabant. Docuit nos etiam quoniam de diuersis cladibus quas hic populus sustinet Christianus, Domini miseratione liberetur, et ad illam felicem  patriam, ipso largiente, perueniat. Promissio singularis, sponsio desiderabilis, et hic, ipso protegente, custodiri, et ibi, eodem largiente, in eterno premio collocari. Hoc si fixo animo semper intendimus, nunquam mundi istius pericula formidamus: sed cum letitia summa cantabimus, quod in huius psalmi fine conscriptum est: Benedictus Dominus, qui non amouit deprecationem meam et misericordiam suam a me.



EXPOSITIO IN PSALMUM LXuI.



In finem, in hymnis, psalmus cantici Dauid.

Hymnus et canticum hec duo nomina, nisi subtiliter inspiciantur, unum uidentur propemodum indicare mysterium: quia utraque laudem Domini significare  monstrantur. Hymnum diximus carmen esse metri alicuius lege compositum; sicut omnes psalmos in Hebrea lingua constat esse formatos. Hi quoties soli ponuntur in titulis, significantur organis et tympanis fuisse prolati. Sed iste hymnus quem nunc propheta canit, ideo premisit in finem, quia tota oratio ad Dominum Christum sine dubitatione dirigitur. Psalmus uero cantici est qui sola humane uocis modulatione canebatur. Sed nunc per hec nomina utrumque deprehenditur potuisse coniungi, ut et instrumentis musicis et humana uoce caneretur; et ideo omnis cantus et hymnus est, non omnis hymnus et cantus est. Nam hoc nobis distinctionis huius prebet indicium, quia psalmi qui canticum non habent, poterant per sola musica instrumenta cantari.



Diuisio psalmi.


Post sexagesimi quinti psalmi canticum Resurrectionis, mirabili ordine deprecationem suam propheta subiunxit, ut benedicti ad diuinam cognitionem deduci mereamur, ad quam nostra non possint merita peruenire. Prima ergo parte fidelibus loquens supplicat ut benedici cum ipsis mereatur a Domino; quatenus illuminati corde, in cunctis gentibus Christum Dominum predicandum esse cognoscant. Deinde conuersus ad Dominum, prophetie spiritu confitendum illi dicit a populis, quia gentes iudicat in equitate. Tertio eumdem uersum repetit, quem superius dixit, hoc mysterium adiiciens, quia fructum suum  terra iam protulit; et ideo frequentato uerbo postulat nos debere benedici.



Expositio psalmi.

uers. 1. Deus misereatur nostri, et benedicat nos; illuminet uultum suum super nos, et misereatur nobis. Supplicationem suam 218 propheta dirigens ad necessarii nominis cucurrit auxilium. Bene enim prius misereri petiit, qui de meritorum suorum opere non presumpsit. Prius enim fuit, ut misereretur errantibus, et postea benedictionis sue dona prestaret. Nam benedictio Domini nos semper augmentat: siue cum illum benedicimus, nos absolute proficimus; siue cum nos ille benedixerit, anime nostre profutura concedit. Sed queramus quam benedictionem postulat,  quia multe sunt que, largiente Domino, conceduntur. Benedixit Adam ante peccatum dicens ei: Crescite et multiplicamini, et replete terram, et dominamini eius . Benedixit Abraham cum dixit: Benedicens benedicam te, et multiplicans multiplicabo semen tuum sicut stellas celi et sicut arenam que est ad oram maris . Benedixit etiam terras in uarios fructus, ut indigentiam nostre fragilitatis excluderet. Sed hic illam benedictionem petiit, quam subter exponit, ut tenebras nostre mentis excludens, claritate nos Domini Saluatoris illuminet. Sequitur quippe, illuminet uultum suum super nos. Hec erat petitio benedictionis, ut illuminaret uultum suum super eos: quia eum uidere non poterant, qui in suis uiribus luminis beneficia non habebant.  Illum enim humanus uidere non potest sensus, nisi qui splendoris ipsius fuerit claritate perfusus. Repetit, et misereatur nobis. Necessaria iteratio, quoniam et a misericordia Domini proficere incipimus, et in bona spe, ipso largiente, seruamur. Que figura dicitur epembasis, id est, repetitio crebra sermonis.

uers. 2. Ut cognoscamus in terra uiam tuam, in omnibus gentibus salutare tuum. Euidenter expressit quod superius dixit, benedicat nos; et, illuminet uultum suum super nos. Ad hoc enim ista proficiunt, ut in hoc mundo cognoscamus uiam illam ueritatis, id est Dominum Saluatorem, qui nos ducit ad uitam: in qua nemo errare poterit, nisi qui ab eius regulis deuiare presumit. Et ne nos probare hoc exemplis aliis egeremus, quis esset uia, consequenter exposuit,  in omnibus gentibus salutare tuum; ut nec unius loci uia ista crederetur, et quale esset beneficium mundi, testimonio nominis sui potuisset agnosci. Quod nomen ipsi Christo Domino euidenter aptatum est, quando beatus ille Simeon eum in manibus accipiens dixit: Nunc dimitte seruum tuum in pace, quia uiderunt oculi mei salutare tuum, quod parasti ante faciem omnium populorum , etc. Considera etiam quod in primo uersu loquitur ad populum fidelem, et subito conuertitur ad Dominum Christum, non iniuria, quoniam hoc est membris loqui quod capiti. Hec figura dicitur prosphonesis, id est exclamatio, quoties inter alia que loquimur, ad Dominum subito uerba conuertimus.

 uers. 3. Confiteantur tibi populi, Deus; confiteantur tibi populi omnes. Postquam fidem prouenire populis exorauit propheta, uenit ad secundam partem dicens ad Dominum: Confiteantur tibi populi, Deus. Confiteantur uerbum equiuocum est; nam et laudes, et peccatorum deplorationes noscitur indicare confessio. Sed hic utrumque debet intelligi, ut et peccata sua confiteantur populi, et gloriam Domini predicare non desinant. Denique uerbum ipsum in uno uersu noscitur esse geminatum, ut a fideli populo [ms. A., F., ad fidelem populum] totum cognosceres esse faciendum. Nam quod addidit, omnes, Donatistarum prauitates elisit, qui putant Ecclesiam Domini in orbe terrarum non esse diffusam.

uers. 4. Letentur et exsultent gentes: quoniam iudicas  populos in equitate, et gentes in terra dirigis. Querendum nobis est quare moneat gentes letari et exsultare, cum iudicium Dominum dicat esse facturum? Metuere enim potest rea conscientia, cum audit ueracem Dominum iudicaturum. Sed de illis dicit qui iam confessi peccata, formidare nequeunt uentura iudicia. Illis enim non iudex, sed aduocatus est Christus, qui se propria confessione damnauerunt. Quapropter exsultent gentes et gaudeant, que faciem eius in confessione preuenire meruerunt. Sequitur causa letitie: quia misericordi iudici probantur esse confessi, qui nouit humilium corda sanare, et superborum colla concidere. Nam ut illam confessionem quam diximus, debuisses aduertere, dicit, et gentes in terra dirigis, utique in hoc mundo, ubi  eas facis delicta propria confiteri, ut diabolico nequeant errore subuerti.

uers. 5. Confiteantur tibi populi, Deus; confiteantur tibi populi omnes. uenit ad tertiam narrationem, in qua uersum quidem secunde partis repetit, sed omnino rem aliam subter adiecit. In superiori enim uersu posuit: Letentur et exsultent gentes; nunc autem dicit: Terra dedit fructum suum; ut etsi unum initium sonet, non tamen sensus ipse propter sequentia ad causas similes tendere uideatur. Istos uero populos quos frequenter repetit, quidam eos duodecim tribus intelligere uoluerunt, que in illo iudicio remunerationis gratiam consequentur.

uers. 6. Terra dedit fructum suum: benedicat nos Deus, Deus noster. Terra dedit fructum suum, scilicet  confessiones populorum, quod superius prouenire necessaria repetitione memorauit. Reuera suum, quem pia Domini largitate percepit, non quem diabolo seminante generauit. Dedit etiam terra fructum suum, quando Dominum Saluatorem diuersarum gentium turba suscepit. Illa enim que erat peccato Ade spinis [ms. G., peccatorum spinis] et tribulis plena, uitalem fructum intulit, cum Domini iussionibus obediuit. Tunc enim apostolorum fides in uarias linguas sancto Spiritu replente prorupit; tunc uirtutes inestimabiles mundus agnouit; tunc reuera fructum suum terra protulit, quando spinas diaboli tribulosque deseruit. Et quia fructus prouenire potuit, iuste benedictio postulatur; dicit enim: Benedicat nos  Deus, Deus noster. Dixerat semel Deus; sed ne gentilium Dominus putaretur, quia ipsi Deum se dicunt colere, quamuis uanis erroribus implicentur, addidit tamen, Deus noster; ut reuera ipse solus colendus Deus credatur, quem sancta catholica colit et confitetur Ecclesia, hoc est, Patrem, et Filium, et Spiritum sanctum.

uers. 7. Benedicat nos Deus, et metuant eum omnes fines terre. Geminat, Benedicat nos, quod sepe repetendum est, et sine fine constat optandum: quia semper necessarium, semper probatur esse proficuum. Que figura dicitur tautologia, id est eiusdem sermonis iteratio. Intueamur etiam quemadmodum timor Dei inter 219 magna munera postuletur, quando post benedictionem petitam metus eius concedi  terre finibus exoratur. Est enim inter prima Dei munera, quoniam qui illum timere norunt, et amare non desinunt. Sic enim et Salomon dicit: Initium sapientie timor Domini , et in alio psalmo: Timeat Dominum omnis terra . Sed timor iste non ex humana trepidatione contingit, sed diuina inspiratione prestatur. Hunc ergo timorem terre finibus propheta miseratus optauit, ut et credere inciperent, et credita cauta sollicitudine custodirent.



Conclusio psalmi.

Quam latissimos fidei campos sub breuitate suauissima psalmus iste complexus est! Supplicauit enim Domino Christo, ut aduentu suo benedicere nos larga pietate dignetur: quatenus salus mundi exspectata  gentibus innotescat, et fructum misericordie ipsius de plenissima religione percipiant. Sit ergo nobis et breuitate dulcissimus, et prophetie sue dignitate preclarus, quando illud ante tot secula predixit, quod iam salutariter mundus agnouit. Presta, Rex eterne, ut sicut te in humilitate carnis uenisse cognouimus, ita et in deitatis potentia concessum nobis clementem iudicem sentiamus.



EXPOSITIO IN PSALMUM LXuII.



In finem, psalmus cantici Dauid.

uim nominis istius hinc debemus aduertere, quia dum finis dicatur, in initio semper apponitur; significat enim rerum caput et eternale principium, sicut ipse in Euangelio dicit: Ego sum principium,  propter quod et loquor uobis . Sequitur psalmus cantici, qui humana tantum solet, ut dictum est, uoce cantari. Dauid autem ipsum Dominum designat, quem et finis ille pronuntiat. Longus psalmus, et ad fastidium releuandum quinque diapsalmatibus prenotatus, per que nos diuisiones competenter impressimus. Nam licet has in aliis psalmis, quantum aspirat Dominus, humana perscrutetur industria, iste tamen incisiones absolute sequende sunt, quas per diapsalmata diuina fecit auctoritas. Sciendum est autem toto psalmo per mysticas similitudines psalmigraphum loqui, qui sacramentis euangelicis omnino repletus est, et ascensionis Christi descriptione deuota monstratur esse precipuus.



Diuisio psalmi.


Prouidentie spiritu propheta completus, que inimicis Domini accidant, uel que fidelibus in futura iudicatione contingant, per optatiuum modum primo ingressu psalmi huius conuenienter edicit, ut et perfidos de pena terreat, et famulos Domini promissa remuneratione letificet. Secundo ingressu uirtutes significat quas contulit populo Iudeorum; ac deinde dicit quemadmodum ex his perfecit Ecclesiam. Tertio per montis speciem significat Dominum Saluatorem, asserens que beneficia prestiterit Ecclesie, quando eam resurrectionis sue munere subleuauit. Quarto inimicorum Domini superbiam conquassandam esse pronuntiat, et conuersiones et martyria ab utroque sexu etiam ex pessimis dicit esse facienda,  cum aduentus Domini mundo salutaris illuxerit. Quinto dicit in ecclesiis Dominum debere benedici, ubi apostoli, et Christus ipse predicauit: supplicans ut dona que dedit fidelibus suis, conseruare dignetur. Monet etiam ut uelociter ad Dominum ueniant qui in hoc mundo tanquam in Aegypto et Aethiopia commorantur. Sexto ingressu uniuersitatem monet ut psallat Domino Christo, qui iam resurrectionis sue miracula patefecit; ac deinde psalmum dominica laude conclusit.



Expositio psalmi.

uers. 1. Exsurgat Deus, et dissipentur inimici eius; et fugiant a facie eius qui oderunt eum. Confidenter propheta uidetur optare quod nouit esse uenturum.  Petit enim resurrectionem Christi, in qua dissiparentur aduersi, scilicet Iudei, qui resurrectionis eius uidendo potentiam, sceleris sui facinora formidabant. Ultio quippe eorum uno uerbo descripta est. Non enim in unam gentem populus ipse collectus est, sed per orbem terrarum effusa caritate dispersus est. Sequitur inestimabilis pena maledicti: ut ab eius facie fugiant cuius ubique constat esse presentiam. Quale est enim semper fugere, et infensi iudicis presentiam non uitare? Addidit, qui oderunt eum, ut eos significaret qui in sua pertinacia constiterunt. Odium enim illis rebus debemus quibus nos acquiescere nullatenus posse profitemur.

uers. 2. Sicut deficit fumus deficiant.

uers. 3. Sicut fluit cera a facie ignis, sic pereant  peccatores a facie Dei. In istis duobus uersibus sub comparatione gemina peccatorum pena predicitur. Fumus est enim ex flamma ista corruptibili surgens tenebrosa conglobatio, que, quantum plus extollitur, tantum per inane tenuatur. Huic peccatores merito comparantur, quoniam ex flamma nequitie sue producunt fumiferas actiones, que licet ad altiora, superbia faciente, consurgant, necesse est ut sua magis, uelut fumus, elatione deficiant. Sequitur eorum alia comparatio. Cera est ex fauis collecta tenera mollisque substantia, que sic ignis calore resoluitur, ut eius corpulentia penitus absumatur. Huius similitudo delinquentibus competenter aptatur, quoniam in iudicio Dei a facie ipsius sic dispereunt peccatores,  quemadmodum cere deliquatitudo proximo igne consumitur. Et intuere quod hic peccatores in substantia sua non dicit posse consumi, qui perpetuo igne torquendi sunt; sed dicit eos a facie Dei esse perituros, quia nunquam ad gratiam ipsius beneficiaque uenturi sunt, sicut quidam errantium dicere tentauerunt. Et nota quod in his uersibus figura est parabole, id est rerum dissimilium comparatio; peccatoribus enim fumus et cera comparata noscuntur.

uers. 4. Et iusti epulentur, et exsultent in conspectu Dei; delectentur in letitia. Sicut superius dicta est pena peccatorum, ita nunc iustorum remuneratio uentura narratur. Epulas dicimus exquisitas et abundantes copias ciborum, quibus et corpus reficitur, et plerumque desiderium 220 edacitatis augetur.  His comparantur pabula fidelium, sagina iustorum, qui saturati adhuc desiderant, et de celestibus deliciis inexplebiliter farciuntur. Sed ubi reperiantur iste delicie, subsequenter adiungitur; scilicet in conspectu Dei, ubi semper est desiderabilis et uera letitia. Quale est enim exsultare sub conspectu tanti iudicis, ut illum quem hic iuste metuimus, ipsius munere liberati sub eius presentia gaudeamus? Adiecit, delectentur in letitia, ut hoc ipsum illos possit delectare, quod leti sunt: quia dum letitiam suam nullo norunt fine claudendam, suauius in ea delectantur, quam se amissuros esse non sentiunt. Sic beatitudinis illius uentura felicitas sublucentibus quibusdam modulis indicatur.

uers. 5. Cantate Deo, psalmum dicite nomini eius;  iter facite ei, qui ascendit super occasum; Dominus nomen est ei; exsultate in conspectu eius. Postquam pessimorum penas iustorumque premia uentura narrauit, hortatur populos propheta ut in his que audierant fideli mente presumentes, laudes Deo hymnidica exsultatione concelebrent. Cantat enim Deo qui contemplationem eius puro ac fideli semper animo contuetur. Psalmum dicit nomini eius, qui opera efficit, que ille precepit. Sequitur, iter facite ei, id est corda uestra purificata preparate, que dignetur sanctus Dominus introire; siue predicationibus beatis cunctos imbuite, sicut Isaias propheta dicit: Parate uias Domini, rectas facite semitas eius . Sed cui fiat istud iter edicitur, qui ascendit super occasum. Ascendit utique Dominus Christus  super occasum a mortuis resurgendo, ut captiuam duceret nostram captiuitatem, et mors relinqueret liberos, quos peccatis alligantibus tenebat obnoxios. Necesse enim fuit ut occasus tenebrosus cederet, super quem Sol iustitie probabatur exortus. Et ne quis ambigeret, quis ascendit super occasum, dicit: Dominus nomen est ei, ut nemo dubitaret Deum esse Dominum Saluatorem, quem nefandi Iudei uelut communem hominem trucidandum esse putauerunt. Sequitur, exsultate in conspectu eius; non in presentia hominum, ubi est caduca letitia, sed in conspectu eius, ubi iugiter se puritas mentis oblectat; et quaslibet hic erumnas patiatur, consideratione futuri premii semper erigitur.

 uers. 6. Turbabuntur a facie eius Patris orphanorum et Iudicis uiduarum: Deus in loco sancto suo. Postquam dixit in conspectu Domini beatis esse gaudendum, nunc a facie ipsius predones atque impios asserit esse pellendos, qui orphanos ac uiduas seua cupiditate dilacerant. Turbati enim et nimium formidantes a facie Dei tales expelluntur, quando audierint: Ite in ignem eternum, qui paratus est diabolo et angelis eius . Sed qui sit iste a cuius facie pelluntur, exponit, id est, Patris orphanorum et Iudicis uiduarum. De quo et alibi legitur: Pupillo et uidue tu eris adiutor . Quid ergo depredator eorum pati poterit, qui iudicis sui susceptos impia laceratione contriuit? Patris autem et Iudicis genitiuos posuit casus, ut quid sit Deus,  his complexionibus possit ostendi. Addidit quoque, Deus in loco sancto suo, subaudiendum est, qui immutabilem seruat firmamque sententiam; sicut de ipso a Patre Augustino dictum est: Mutas tempora, nec mutas consilia .

uers. 7. Deus, qui habitare facit unanimes in domo; qui educit uinctos in fortitudine. In hoc uersu et duobus aliis qui sequuntur per duodecimam speciem definitionis que Grece , Latine per laudem dicitur, declaratur quis sit Deus, id est, Qui habitare facit unanimes in domo; sicut legitur in Actibus apostolorum: Multitudinis autem credentium erat cor unum et anima una . Siue quia prophete et euangeliste in domo Domini unum sentientes, uerbum ueritatis consentanea predicatione  locuti sunt. Et alibi ipse dicturus est: Quam bonum et quam iucundum habitare fratres in unum ! In domo enim illius ipsi habitant qui se mutua caritate consociant. In domo uero Ecclesiam significat. Sequitur, qui educit uinctos in fortitudine. Hic humanum genus significat, quod uinctum lege peccati fortitudinis sue robore liberauit. Alligato enim diabolo, eduxit uinctos quos tenebat ille captiuos. Bene autem dictum est, eduxit, quia eos ab inferno liberans, ad gaudia regni celestis eleuauit.

uers. 8. Similiter eos qui in iram prouocant, qui habitant in sepulcris. Enumerat adhuc quos educit uinctos in fortitudine sua. In iram enim prouocant Dominum, blasphemi et pessima se conuersatione tractantes. Ipsi sunt quippe qui uiui habitant in sepulcris,  id est qui in fetida et carnali actione sepulti sunt: de quibus et in alio loco dictum est: Sepulcrum patens est guttur eorum . Nam licet mortuos uisualiter suscitauerit, humanum tamen genus de sepulcris eripuit, quando eis per ueram fidem uite gaudia uotiua restituit.

uers. 9. Deus, cum egredereris coram populo tuo; dum transgredereris in deserto. Iungendum est huic uersui, cognosceris. Adhuc enim in operationis eius laudibus perseuerat. Egressus est quidem Deus coram populo Isrelitico, dum in columna ignis apparuit, dum in deserto eos manne largitate satiauit. Sed hoc melius ad populum respicit Christianum. Egreditur enim coram populo, quando educit uinctos in  fortitudine sua; quando resuscitantur qui in sepulcris habitant. Ipsum enim contuetur fidelis, quando in operibus magnis eius pietatem potentiamque cognoscit. Transgressus est etiam in deserto, quando ad gentes uenit, ad quas propheta nullus accessit; que uelut eremus desolata a uerbo Domini reddebantur aliene.

uers. 10. Terra mota est; etenim celi distillauerunt a facie Dei, mons Sina a facie Dei Isrel. Interiecto diapsalmate, uenit ad secundum ingressum, ubi enumerat que Isrelitico populo uirtus diuina concessit. Terra mota est, id est terreni homines uidendo tam magna miracula crediderunt. Celi distillauerunt a facie Dei, quando in uicem stillicidiorum manna descendit a facie Dei, quia per columnam ignis ac  nubis presentia ipsius noscebatur. Mons quoque Sina a facie Dei fumauit, quando ibi Moyses in duabus tabulis legem beatus accepit. Nam et in Exodo ita scriptum est: Totus autem mons Sina fumabat, eo quod Dominus descendisset super eum .

uers. 11. Pluuiam uoluntariam segregans Deus hereditati tue; etenim infirmata est: tu uero perfecisti eam. Exponit illud quod superius dixit: Celi distillauerunt. Ipsa est enim pluuia uoluntaria quam tunc comedendi auida gens Iudea promeruit. 221 Nam ut uoluntati eius satisfieret, inexpertum miraculum mundus accepit. Pluuia siquidem illa uoluntaria fuit, non ista que generaliter ubique diffunditur. Denique sic sequitur: Segregans Deus hereditati tue, quia non  hoc Dominus aliis gentibus dedit, quod tunc Hebreo populo miseratus indulsit. Hereditas enim ipsius fuit populus Hebreorum, sicut legitur: Et facta est portio Domini populus eius, Iacob funiculus hereditatis eius . Hec si ad tempus infirmata est, Domino Saluatori minime credendo, perfecit hereditatem suam, quando gentes reliquas in supplementum credulitatis admittit.

uers. 12. Animalia tua inhabitabunt in ea: parasti in dulcedine tua pauperi, Deus. Quia superius dixerat de hereditate Domini, tu uero perfecisti eam, nunc adiicit unde eam perficeret. Animalia fuerunt gentes uera religione uacuate; sed cum ad Dominum uenerunt, facte sunt eius, que iam nichil indigeant, sed rationabili ac pleno lumine compleantur. Hec habitabunt  in Ecclesia, cum uere religionis cultum, ipso miserante, perceperint. Iterumque que sint ista animalia consequenter exponitur; dicit enim: Parasti in dulcedine tua pauperi, Deus. Parasti significat predestinatos, qui ab origine mundi, ipso miserante, preparati sunt. In dulcedine tua, non seculi huius ubi amara patiuntur, sed in illa suauitate in qua pauperes Dei reges ditissimos antecellunt.

uers. 13. Dominus dabit uerbum euangelizantibus uirtutes multas [ms. A., uirtute multa]. uersus istius ordo talis est: Dominus dabit uirtutes multas euangelizantibus uerbum. Dedit enim uirtutes multas apostolis, qui uerbum eius ueneranda confessione predicabant, quando eis languentium turbas sanare  concessum est. Nam ipsum quoque Euangelium multarum constat esse uirtutum. Quid enim fortius quam animas saluare, que errorum suorum uitiis poterant interire? sicut Iacobus apostolus dicit: Scire debet quis, quia qui conuerti fecerit peccatorem ab errore uie sue, saluat animam eius, et operit multitudinem delictorum .

uers. 14. Rex uirtutum dilecti, et species domus diuidere spolia. uersus iste sollicitius inquiratur, est enim uerborum subtilitate perplexus. Hic enim, dilectum, Filium Patris debemus accipere, sicut ipse in Euangelio dicit: Hic est Filius meus dilectus, in quo mihi bene complacui . Quod schema dicitur antonomasia, id est uice nominis posita, quando sic aliud nomen ponitur, ut tamen illud quod  necessarium fuerit sentiatur. Dilecti ergo Pater, Rex angelorum et potestatum est, qui uirtutibus imperat; quod et de Filio conuenienter accipitur, de quo alius psalmus dicit: Dominus uirtutum ipse est Rex glorie ; quod tamen sancte Trinitati certum est conuenire. Hic tamen Patrem uult intelligi, quia dilecti posuit, id est Christi. Sequitur, et species domus diuidere spolia. Pulchritudo domus diuine cognoscitur, quando spolia diaboli, id est homines scelerati in Domini Ecclesiam transferuntur. Spolia siquidem diaboli sunt populi quos Dominus alligato forte liberauit, sicut in Euangelio ipse dicit: Nemo intrat in domum fortis et uasa eius diripit, nisi prius alligauerit fortem, et tunc domum illius diripiet . His enim spoliis domum sue potestatis  ornauit, Ecclesiam sanctam gaudere fecit, quoniam ferocis inimici uota frustrauit.

uers. 15. Si dormiatis inter medios cleros, penne columbe deargentate, et posteriora dorsi eius in specie auri. Subaudiendum, suscipient uos. Hic dormire, non stuporem somni significat, aut obliuionem rerum quam pati consueuimus dormientes; sed dormientes dicit, in preceptis Domini quiescentes, et in idipsum requiem habentes. Cleros enim auctoritate Patrum duo Testamenta debemus accipere, inter que monet continere atque quiescere Christianos. Sensus ergo talis est. Commonet fideles: si dormiatis inter duo Testamenta, hoc est, si animam uestram in Scripturis diuinis ultima dormitione reponatis. Dormitionem uero pro morte poni Dominus  in Euangelio testatur dicens: Lazarus amicus noster dormit; sed eamus ut a somno suscitemus eum . Sequitur, penne columbe deargentate. Per hec commata  subaudiendum, suscipient uos. Penne significant celeritatem, que nos in illam patriam ducunt, si hic in lege Domini quiescere mereamur. Columbe deargentate Ecclesiam significant, que merito columba deargentata dicitur, quia innocentiam habet columbe, et diuinis eloquiis argenteo colore resplendet; de qua scriptum est: Una est columba mea, una est dilecta mea . Huius columbe posteriora, id est ultima, in specie auri clarificata resplendent, quia postquam de hoc mundo discesserit, supra aurum  eius gratia relucebit. Et respice quod in hoc mundo argento comparata est: in illa uero resurrectione auri eam specie dicit ornandam, sicut in quadragesimo quarto psalmo iam dictum est: Astitit regina a dextris tuis in uestitu deaurato, circumamicta uarietate .

uers. 16. Dum discernit celestis reges super terram, niue dealbabuntur in Selmon. Post diapsalmatis silentium, uenit ad psalmi tertium membrum, ubi enumerat dona que contulerit Ecclesie resurrectionis gloria contributa Dominus. Celestis reges sunt apostoli sanctique pontifices, uel ceteri fideles, qui probabiliter regere corpora sua diuino munere meruerunt. Rex ergo a regendo uocatus est. Et merito hoc illis nomen impositum est, qui cupiditates seculi  refrenare diuina uirtute potuerunt, sicut Apostolus quosdam increpans dicit: Sine nobis regnatis, et utinam regnaretis; ut et nos uobiscum conregnaremus . Hos ergo reges dum super eam columbam quam superius dixit, discernit concorditer Dominus atque distribuit, super niuem dealbabuntur in Selmon, id est supra candorem niuis elucescunt, qui Ecclesiam regere fideliter atque ordinare noscuntur. Quod autem dictum est in Selmon, nomen huius montis umbra interpretatur, que hic congrue diuina uirtus intelligitur. Ipsa enim ab estu uitiorum nos defendit ac reficit ipsa nobis celestia dona concedit, sicut sancte Marie angelus annuntiauit: Spiritus sanctus superueniet in te, et uirtus Altissimi  obumbrabit tibi ; et alibi: Sub umbra alarum tuarum protege me . Hec est umbra que in bono ponitur. Denique laudem montis sequenti uersu dicturus est. Dealbabuntur autem ponitur et in malo; sicut in Actibus apostolorum legitur: Percutiet te Dominus, paries dealbate ; hoc et Euangelium quoque testatur: Similes estis monumentis dealbatis, que plena sunt ossibus mortuorum .

uers. 17. Montem Dei montem uberem; mons coagulatus, 222 mons pinguis. Per quintam speciem definitionis, que Grece , Latine ad uerbum dicitur, exponit propheta quis sit mons ille Selmon, quem superius dixit; ac si diceret: Montem dico, id est ipsum Dominum Saluatorem, de quo  Isaias propheta cecinit: Erit in nouissimis diebus preparatus mons domus Domini in uertice montium, et eleuabitur super colles, et ibunt ad eum omnes gentes . Addidit, montem uberem, ex quo perpetua et suauia fluenta descendunt, qui aquas habet irriguas, et celesti suauitate conditas. Subiungit, mons coagulatus, scilicet propter paruulos enutriendos, qui non esca corpulenta, sed coagulato lacte potandi sunt. Addidit etiam, mons pinguis, quia fertilitate sua semper uberrimus est. O mons breuiter quidem laudatus, sed celestium rerum qualitate copiosus: ex quo aque uiue decurrunt, lac in paruulorum salutem preparatur, pinguedo spiritualis agnoscitur, et quidquid summe  bonum creditur, in montis istius est gratia constitutum!

uers. 18. Utquid suscepisti [ed., suscepisti nos] montes uberes? mons in quo beneplacitum est Deo habitare in eo. Dixit superius montem debere intelligi Dominum Saluatorem; sed nunc reprehendit propheta, ne quis debeat montes istos intelligere, qui apostolorum eminentie comparantur, quamuis et ipsos per Dei gratiam uberes esse noscamus. Addidit enim, mons in quo beneplacitum est Deo habitare in eo. Sed quem montem deberemus aduertere, euidenter designat. Christus est enim solus mons qui Patri complacuit, ut in eodem habitaret; sicut ipse testatur: Hic est Filius meus dilectus, in quo mihi bene complacui . Nam quod dicit:  Habitare in eo, et Patri, et Filio utrumque commune est; sicut ipse in Euangelio dicit: Ego in Patre, et Pater in me est . Cum ergo dicit, in quo beneplacitum est Deo habitare in eo, in quo, et in eo, quia communi lingue non conuenit, proprium hoc Scripture diuine esse dicamus; sicut et in sexagesimo quinto psalmo dixit: Ibi, in idipsum .

uers. 19. Etenim Dominus habitabit usque in finem. Post illos montes quos dixerat non debere intelligi, qui apostolorum eminentie comparantur , redit ad salutis Auctorem dicens, montibus illis, id est apostolis  inhabitare Dominum Christum usque in finem; scilicet usque ad maiestatis sue perfectissimum terminum, qui est finis sine fine, et bonorum omnium perfecta plenitudo.

uers. 20. Currus Dei decem millium multiplex, millia letantium: Dominus in illis in Sina in sancto. Consuetudo est Scripture diuine allegorice loqui, ut cum aliud dicat, aliud uelit intelligi; quod in hoc psalmo positum frequenter inuenies. Unde hic currus significatur hominum iuncta copulatio, quia ita sanctos caritas uincit, sicut loris et iugis animalia sociantur. Unde et Dominus ait: Iugum meum suaue est, et onus meus leue est . Sanctorum ergo unanimitas currus est Domini, quem ille uelut auriga insidet, et ad uoluntatis sue ministerium  salutari lege moderatur. Sed ut istum currum ostenderet non equis deditum, sed humanis cogitationibus attributum, ait, decem millium multiplex, quod bene ad innumeros populos, non ad equos noscitur pertinere. Subiunxit, millia letantium, quod utique de fidelibus debet intelligi. Et ut ostenderetur letitie plenitudo, ait, Dominus in illis, qui magne exsultationis est cumulus, et bonorum omnium dulcedo mirabilis. Sequitur, in Sina in sancto. Sina mons est deserti in quo Moyses legem accepit, interpretaturque mandatum, ubi reuera Dominus requiescit, quoniam in sanctis mandatis eius solet presentia contueri.

uers 21. Ascendit in altum, captiuam duxit captiuitatem.  Quam pulchre per ideam figuram triumphatoris actus describitur! Idea est enim species, cum rem futuram uelut oculis offerentes motum animi concitamus. Ille enim crucifixus descendit ad inferos, et liberatos a captiuitate perduxit ad celos. Necesse enim fuit mortem perire, cuius regnum uita peruasit. Hec sunt spolia illa que superius dixit, unde sancta ornatur Ecclesia, unde Domini regna [ed., castra] complenda sunt. Ascendit ipse utique qui propter nos descendit eruendos [ed., erudiendos]. In altum, uidelicet supra celos celorum; et quod super omnes altitudines atque honores esse dignoscitur, sedet ad dexteram Patris. Quis iam fidelium de concessa libertate dubitet, cum sit exstinctus interitus, et captiuata captiuitas?

 uers. 22. Dedit dona hominibus: etenim qui non credunt inhabitare, Dominus Deus. Adhuc in illa triumphi similitudine perseuerat, quando ad immensa gaudia concitanda festiuitas indicitur, et dona prestantur. Dona enim Domini fuerunt super apostolos Spiritus sancti concessa magnalia; siue quod Doctor gentium dicit: Unicuique autem nostrum data est gratia secundum mensuram donationis Christi . Sequitur, etenim qui non credunt inhabitare, Dominus Deus. Hic subaudiendum est, eos conuertit, ut nobis possit uerbis integris constare sententia. Nam Qui non credunt inhabitare, id est qui ad Domini negligunt penetralia peruenire, ut in domo eius cum fidelibus habitare preualeant, Dominus Deus eos conuertit, qui fidem suam humano generi  miseratus indulget. Ipsa enim est gratia que gratis datur, quia nos ipsius bona preueniunt, dum et ipsum quoque bonum uelle conceditur.

uers. 23. Benedictus Dominus de die in diem: prosperum iter faciet nobis Deus salutaris noster. Post triumphalem illam descriptionem, breuis quidem, sed magna dicitur laus. Benedictus Dominus de die in diem, id est cunctis diebus omnique tempore benedicendus est. Qui ascendit in altum, captiuam duxit captiuitatem, dedit dona hominibus, ipse etiam, prosperum iter faciet nobis. Iter quippe cursum uite significat qui iam prosper effectus est, quoniam Redemptorem suum mundus agnouit. Adiecit, Deus salutaris noster, ut nullus de prospero dubitaret itinere, cui dux salutaris est Dominus Christus. Dicant  mihi quos spectacula humana delectant, quid tale in editionibus pomposis consulum uideant? Huc animos, huc ora deflectant, illud salutariter corde respiciant: unde non ad fugitiuam letitiam, sed ad exsultationem destinentur eternam.

uers. 24. Deus noster, Deus saluos faciendi: et 223 Domini exitus mortis. Post diapsalmatis incisionem, ad quartum uenit ingressum, ubi dicit quemadmodum morte sua nos saluos effecerit. Ait enim: Deus noster, Deus saluos faciendi, subaudiamus hic, habet potestatem saluos faciendi nos. Quapropter ipse nos saluos fecit qui est Deus [ed., Dominus] noster iehsu Christus, qui pro nobis mori dignatus est, qui ascendit in alium, et fecit illa que  dicta sunt. Denique sic sequitur, et Domini exitus mortis. Exitus mortis qui Domino fuit, ipse nos liberat, ipse a morte perpetua facit exire. Quod pulchre arbitror esse subiunctum, ne humana causaretur infirmitas, quare morior? quare deficio? Adhibita est querelis nostris magna curatio: Domini exitus mortis. Exitus mortis est Domini, hoc est resurrectio uotiua fidelium. Reuera exitus illi singularis ac mirabilis fuit, quia et ipse ab inferis egressus est, et nos inde suo munere prestitit exire.

uers. 25. uerumtamen Deus conquassabit capita inimicorum suorum: uerticem capilli perambulantium in delictis suis. Ne mala pertinacium inulta esse crederentur, dicit: uerumtamen Deus conquassabit capita inimicorum suorum: quatenus supra perfidos  et pertinaces uindictam quoque preuenire cognosceres. Capita inimicorum sunt auctores Iudaice quidem seditionis, sed et hereticorum sine dubitatione doctores. Illi enim in carne Christum persecuti sunt; isti autem crudeliores in ipsam etiam  Deitatem deseuiunt. Sequitur, uerticem capilli perambulantium, id est, qui tales sibi calumniarum minutias querunt, ut ipsos uertices capillorum perambulare ac perscrutari posse uideantur: significans uersutias inanium questionum, que profutura deserunt, et non necessaria detestabili disputatione perquirunt. Et ut eorum studia inania comprobaret, addidit, in delictis suis: ubi cogitatio insipiens fuit, que perduxit ad culpas; ut sunt Manichei, Priscilianiste, Donatiste, Montani, et ceteri qui se cenosi dogmatis fetoribus miscuerunt.

 uers. 26. Dixit Dominus: Ex Basan conuertam: conuertam de profundis maris. In hoc uersu auctoritas nobis doctissimi Hieronymi absolute sequenda est, quia translatio eius lucida cunctam nobis abrogat questionem. Dixit Dominus. Queramus quid dixerit, quia nescio quam magna promissio est quam Dominus pollicetur. Basan interpretatur siccitas, que humanum genus possederat ariditate peccati; sed eam Dominus conuertit ad uiriditatem suam, dum illi fluuios salutis infudit, et germinare fecit uite fructum, que prius inferebat exitium. Adiecit, conuertam de profundis maris, scilicet populos quos de mundi istius profundo liberauit. Mare enim mundum istum debere suscipi, frequenti lectione iam notum est, qui et gustu amarus est, et uitiorum  fluctibus inquietus.

uers. 27. Ut intinguatur pes tuus in sanguine: lingua canum tuorum ex inimicis ab ipso. Illum populum quem superius conuertendum dixerat ex profundis maris, nunc ad quid perducatur exponit; utique ut pes eius, id est, actio boni propositi usque ad sanguinem gloriosi martyrii perueniret. Nam qui ante gradiebatur in uoluptuoso mari, post ambulare fecit in sanguine, quod est durum iter carni, sed beata uia est anime, quam, ipso miserante, transimus, si in eo spem nostram cordaque reponimus. Addita est obscura quidem, sed nimis amplectenda sententia: Lingua canum tuorum ex inimicis ab ipso. Canes et in malo ponuntur, sicut Apostolus ait: uidete  canes, uidete malos operarios ; et in bono, sicut hic positum est: de quibus ait in Euangelio Chananea: Utique, Domine, nam et canes edunt de micis que cadunt de mensa dominorum suorum ; et in alio psalmo dictum est: Conuertentur ad uesperam, et famem patientur ut canes . Isti enim canes pro Domino latrare non desinunt, domumque eius cautissima sagacitate custodiunt. Hic ergo dicit: Lingua canum tuorum ex inimicis ab ipso, quia prius inimici fuerunt, qui postea clamosis latratibus Ecclesiam Domini uindicarunt. Sed hoc ipsum a quo fieri potuisset, adiecit, id est, ab ipso. Ab ipso utique Domino, qui amara mutat in dulcedinem, tristitiam uertit in gaudium, egritudines detestabiles in salutem.

 uers. 28. uisi sunt gressus tui, Deus: ingressus Dei mei Regis, qui est in sancto ipsius. Totus hic uersus incarnationem significat Domini Saluatoris. Dicit enim: uisi sunt gressus tui, Deus, siue per assumpti corporis formam, siue per uestigia predicationis, quibus innocenter ille in hoc mundo sanctis gressibus ambulauit. Et ut Dominum Saluatorem euidenter ostenderet, adiecit, ingressus Dei mei Regis, quia ipse Rex in hoc mundo specialiter ingressus est, de quo scriptum est in titulo passionis: Rex Iudeorum . Nam et corpus ipsius euidenter expressit dicens: Qui est in sancto ipsius. Sanctum enim fuit templum corporis Domini Christi; in eo enim erat plenitudo diuinitatis, quam perfidi uidere non poterant.

 uers. 29. Preuenerunt principes coniuncti psallentibus in medio iuuenum tympanistriarum. Principes apostolos significat, qui et principes sunt credentium populorum, et preuenerunt omnes in sanctitate doctrine: et ideo duces effecti sunt, quia ipsos sunt populi postea subsecuti. Addidit, coniuncti psallentibus: ne crederes paucos fuisse, coniunctam quoque multitudinem psallentium conuenienter adiunxit, qui iam laudes Domini non uoce tantum, sed et bonis actibus personarent. Sequitur, in medio iuuenum tympanistriarum. Ne sexum femineum crederes esse contemptum, in medio dicit istum actum iuuenum tympanistriarum, id est iuuencularum prima etate florentium, que tympana sua, hoc est corporis tensionem ad Domini laudes gloriamque uerterunt,  macerantes se ieiuniis, carnisque magis afflictione gaudentes; quod hodieque in multis uirginibus diuina uirtus operatur. Alii uero tympanistriarum, ecclesiarum intelligi uoluerunt, quarum atria uelut quibusdam tympanis laudes Domini populorum iubilatione concelebrant: de quibus sequenti uersu dicturus est.

uers. 30. In ecclesiis benedicite Deum Dominum, de fontibus Isrel. Interiecto diapsalmate, ad quintam psalmi translatus est sectionem, in qua dicit ubi Dominus debeat benedici. Ait enim fidelibus: In ecclesiis benedicite Deum Dominum, quia non per diuersa conuenticula paganorum, neque hereticorum speluncas, sed in Ecclesia catholica Dominus benedici  debet, ubi recta fides est, et uera confessio. Ibi enim iure laudatur, ubi non maledicitur. Nam quomodo ab illo laudem suscipiat, qui se impia superstitione 224 commaculat? Sequitur, de fontibus Isrel, de doctrina scilicet Christiana, quam apostoli gentibus infuderunt. Fons enim religionis inde per ceteras nationes emanauit. Fons quippe a fouendo dictus est, quod corpora nostra labore fessa refoueat.

uers. 31. Ibi Beniamin adolescentior in pauore: principes Iuda duces eorum: principes Zabulon, principes Nephthalim. Hunc modum locutionis proprium Scripturarum diuinarum esse diximus, quando Hebrea nomina ad aliquod mysterium significationis interserit. Dubium quippe non est omnes prophetas  euangelice predicationis beatum tempus optasse; quod nunc Psalmigraphus uehementer affectans, per nomina tribuum, et Dominum Christum et ipsos indicasse probatur apostolos. Ibi Beniamin adolescentior in pauore. Ibi, scilicet in templo Ierusalem, ubi uerba Domini Paulus audiuit; quod et textus Actuum apostolorum euidenter enarrat. Siue, ut quidam uolunt, ibi, in Ecclesia, ubi dixit psallendum esse. Beniamin Paulum designat apostolum, qui fuit de tribu Beniamin; ipse enim dicit: Nam et ego Isrelita sum ex semine Abraham, de tribu Beniamin . Adolescentior in pauore, quia scilicet etate fuit adolescens, sicut in Actibus apostolorum in passione beati Stephani Lucas dicit: Et falsi testes deposuerunt uestimenta sua secus pedes cuiusdam  adolescentis nomine Sauli . Qui quamuis esset adolescens etate, adolescentior exstitit in pauore, quando ad uocem Domini corruit, qui ei miseratus intonuit: Saule, Saule, quid me persequeris ? Adolescens autem ab adolendo, id est a crescendo dictus est. Principes Iuda, Dominum indicat Saluatorem, qui de tribu Iuda descendit, sicut Ioannes in Apocalypsi dicit: uicit Leo de tribu Iuda, radix Dauid . Addidit, duces eorum, id est populorum, qui erant in Ecclesia constituti, quod non solum ad Paulum uel ad Dominum, sed et ad illos aptandum est quos dixit inferius, principes Zabulon, principes Nephthalim. Zabulon et Nephthalim tribus fuerunt Iudaico populo constitute, unde reliqui apostoli trahere leguntur originem. Et  hi omnes principes bene appellati sunt, quia eos honore ac primatu dignissimos fidelium turba sequebatur. Dicuntur enim principes et qui reges non sunt, sicut in Exodo legitur in dedicatione tabernaculi, quomodo obtulerint dona duodecim principes, singuli de singulis tribubus Isrel . Congruit autem ipsorum quoque nominum significationes edicere, quoniam et ipse probantur Ecclesie conuenire. Iuda confessio dicitur; Zabulon habitaculum fortitudinis; Nephthalim dilatatio mea. Que si diligenter inspicis, Ecclesie catholice competenter aptabis.

uers. 32. Manda, Deus, uirtuti tue, confirma hoc, Deus, quod operatus es in nobis. Post illam de  aduentu Domini beatissimam predicationem, quasi iam inestimabili accepto munere ad Patrem propheta conuertitur dicens: Manda, Deus, uirtuti tue. uirtus enim Patris, Christus est Dominus, sicut Apostolus dicit: Christum Dei uirtutem et Dei sapientiam . Manda ad personarum pertinet distinctionem; nam unum uelle illis est, unum posse perpetue. Quid autem mandetur, edicit, Confirma hoc, Deus, quod operatus es in nobis. Magna petitio, ut confirmet Deus in nobis fidem suam, quam donare dignatus est. Opus enim Domini fuit, ut ceca gentilitas lumine ueritatis afflata, uerum Dominum Saluatorem cognoscere potuisset, secundum illud Apostoli: Benedictus Deus, et Pater Domini nostri Iesu Christi, qui benedixit nos in omni  benedictione spirituali in celestibus: in quo et elegit nos ante mundi constitutionem, ut essemus sancti et immaculati in ipso .

uers. 33. A templo tuo quod est in Ierusalem, tibi offerent reges munera. Cum soleant in templo munera offerri, hic a templo Ierusalem dicit nichilominus offerenda. A templo ergo Ierusalem offerunt reges munera, qui in Ecclesia Dei recta conuersatione uiuentes, sui cordis offerunt puritatem, quando iam uenitur ad premium, quando grana segregantur a paleis, et una fit Ierusalem mater omnium qui sub Christi lege uixerunt. Reges utrumque possumus accipere, quia et ipsi imperatores offerunt seipsos Deo munera; siue fideles homines, qui suum corpus per Christi gratiam regere meruerunt. Et respice quod  Ierusalem tantum dicit Domini templum, ubi et uisio pacis est, et discordantium hereticorum non miscetur aduersitas.

uers. 34. Increpa feras siluarum; concilium taurorum inter uaccas populorum. Ut illa sancta credulitas confessionis munimine firmaretur, dicit propheta: Increpa feras siluarum, id est argue superbos homines et feroces, qui in praua persuasione consistunt, ut istorum inuectio fidelium sit solidata munitio. Pro iniquis enim hominibus uel diabolo feras ponit, sicut in alio psalmo dicitur: Exterminauit eam aper de silua, et singularis ferus depastus est eam . Addidit, concilium taurorum inter uaccas populorum; subiunge nichilominus increpandum, hoc est hereticos indomitos, qui erecta ceruice seducunt  animas innocentes, et ad suum gregem trahunt quos infelici persuasione decipiunt. uacce quoque populorum sunt mulieres, ductili uoluntate leuissime, que perfidie doctores tanquam tauros sequuntur, de quibus dicit Apostolus: Ex his enim sunt qui penetrant domos, et captiuas ducunt mulierculas oneratas peccatis, que ducuntur uariis desideriis, semper discentes, et ad scientiam ueritatis nunquam peruenientes . Cur ergo tales debeant increpari, subter adiectum est.

uers. 35. Ut non excludantur hi qui probati sunt argento: disperge gentes que bella uolunt. Utilitas illius increpationis ostensa est, quia dum falsitas arguitur, nichilominus ueritas comprobatur. Oportet enim  feras siluarum increpare, tauros abiicere, uaccas populorum inuehere; ut hi qui approbati sunt, id est quos caritas spiritualis, decoctis sordibus uitiorum, uelut argentum mundissimum, ad anime puritatem usque perduxit, corroborentur atque proficiant. Adiecta est quoque sententia que dissiparet hereticos. Ipsi enim sunt gentes que bella uolunt, id est que contentionibus non ad profectum anime tendunt, sed ut peruersis suasionibus captiuent animas innocentes.

uers. 36. Offerunt uelociter ex Aegypto: Aethiopia festinat manus dare Deo. Non grauat et hunc uersum secundum translationem Patris Hieronymi recipere, qui et propter Hebraicam ueritatem sequendus est, et nexum nobis ambiguitatis absoluit. Aegyptus et  Aethiopia pro incolarum suorum tenebrosa nigredine semper in malo ponuntur. Que figura dicitur synecdoche, id est a parte totum; significat enim mundum, qui densis tenebris 225 uitiorum diabolo premebatur obnoxius. Hic Domini clarificatus lumine ad eterne uite meruit munera peruenire. Commonet ergo propheta gentium populos ut offerant uelociter ex Aegypto Deo munera, hoc est animas suas mundana sorde purgatas. Aethiopia quoque festinet manus dare Deo. Metaphora a bellantibus tracta, qui, ne crudeliter intereant, manus suas uictoribus dedunt, ut, armis depositis, periculum mortis euadant: sic Aethiopia commonetur ne se tardet Deo tradere, quatenus uicta floreat, que in sua libertate sordebat.

 uers. 37. Regna terre, cantate Deo, psallite Domino. Hanc quoque partem pulchra exhortatione conclusit. Dicens enim, Regna terre, omne genus humanum significare uoluit; quia licet sint gentes que non habeant reges, tamen hoc uerbo concluditur quidquid gentium esse sentitur. Quod dicit, cantate, ad anime respicit puritatem; psallite, ad operas sanctissimas, que Domino probantur accepte.

uers. 38. Psallite Deo, qui ascendit super celos celorum ab Oriente: ecce dabit uocem suam, uocem uirtutis sue. Post quinti diapsalmatis interpositionem propheta uenit ad sextam partem, admonens fideles ut Deo psallant, qui resurrexit a mortuis. Nam cui Deo psallerent exponitur, qui ascendit super celos celorum, Dominus utique iehsu, qui de celo descendit  ad liberandam infirmitatem nostre nature; ipse etiam super celos celorum ascendit, qui sedet ad dexteram Patris. Considerandum est autem quod frequenter in Scripturis diuinis plurali numero celos dictos inuenies, dum legatur, In principio fecit Deus celum et terram , cum tamen pluraliter dicti, et celi legantur et terre. Modus enim iste locutionis latius patet, ut abusiue singularia plurali numero dicamus, et pluralia singulari. Ab Oriente uero quod dixit, Ierosolymam euidenter ostendit, que est in Orientis partibus collocata: unde Dominus, apostolis uidentibus, ascendit ad celos: terra multis plena miraculis, ubi fidelium credulitas plus aspectibus quam lectionibus eruditur. De qua pulchre  ad uere Leo pater apostolicus dixit: Et quod alibi non licet non credi, ibi non potest non uideri. Quid enim laborat intellectus, cui est magister aspectus? Et cur lecta uel audita sunt dubia, ubi se et uisui et tactui tota humane salutis ingerunt sacramenta? Unde nec illud quoque iudico transeundum, quod illi triumphali ascensioni, illam quoque imaginem tabernaculi in Epistola ad Hebreos beatus apostolus Paulus mirabiliter applicauit dicens: Christus autem assistens Pontifex futurorum bonorum, per amplius et perfectius tabernaculum non manufactum, id est non huius creationis, neque per sanguinem hircorum et uitulorum, sed per proprium sanguinem introiuit semel in sancta, eterna redemptione inuenta . Et iterum: Non enim in manufacta sancta iehsu introiuit  exemplaria uerorum; sed in ipsum celum, ut appareat nunc uultui Dei pro nobis . Sic igitur actus iste magnificus, qui nunc per gaudia preclara describitur, illo tabernaculo congrue prefiguratus esse monstratur. Sequitur, ecce dabit uocem suam, uocem uirtutis sue. Hoc multis modis intelligi potest. Dedit uocem suam, quando paralytico dixit: Surge et ambula; quando Lazarum suscitauit, quando demonibus ut obsessos relinquerent imperauit. Dabit etiam uocem uirtutis sue, quando in nouissimo die, ut resurgat humanum genus edixerit. Quid enim fortius quam reuocare fauillas ad corpus mobile, uiuamque substantiam, et naturam illam mortalitatis ad eterne uite dona perducere? sicut in Euangelio legitur: ueniet hora, et qui sunt in monumentis audient uocem  eius, et procedent .

uers. 39. Date honorem Deo super Isrel: magnificentia eius et uirtus eius in nubibus. Adhuc in ipsis exhortationibus perseuerat. Cum enim dicit: Date honorem Deo, ipsi magis ut honorentur hortatus est; nam qui Deo dat laudes se fecit esse laudabilem; sic et qui illi dat honorem sibi conquirit sine dubio dignitatem. Super Isrel dum dicitur, Ecclesia catholica significatur, in qua Deus uere conspicitur, dum recta fide sentitur. Isrel enim interpretatur uir uidens Deum. Quapropter alibi non potest uideri, nisi ibi ubi ei probatur uerissime populus confiteri. Sequitur, magnificentia eius, et uirtus eius in nubibus. Magnificentia pertinet ad illud, quia semper magna facit; uirtus, quoniam imperio eius famulatur effectus.  Omnia enim facit que uult in celo et in terra . Sed ista magnificentia et uirtus Domini in nubibus esse dicitur, non in istis uisibilibus, que aut aquas depluunt, aut corpulenta qualitate densantur; sed aliquas potestates designat superna ratione pollentes, que iussis Domini intellectuali conditione famulantur; de quibus dictum est: Mandabo nubibus meis, ne pluant super eam imbrem . Multis enim significationibus sermo iste repletus est; quod etiam respicit ad apostolos et prophetas.

uers. 40. Mirabilis Deus in sanctis suis, Deus Isrel. Ecce ne nubes illas intelligeres ereas, dicit: Mirabilis Deus in sanctis suis, siue in angelis, siue in hominibus, qui eius iussionibus obsecundant. Iterum  geminat Deus Isrel, ut in hominum cordibus infigeret, ubi Deus mirabilis appareret.

Ipse dabit uirtutem et fortitudinem plebi [ed., plebis] sue, benedictus Deus. Ne quis de humana imbecillitate diffideret, nec se crederet ad tanta premia peruenire, ueraci promissione firmatur, quia Dominus dabit fidelibus suis uirtutem patientie, et fidei fortitudinem, ut possint ad eterna premia peruenire. Et ut designaret euidentius qui possit dare que superius dixit, addidit, benedictus Deus, id est, qui omnium ore semperque debeat benedici, ut sicut nunquam beneficiis cessat, ita et benedictiones semper accipiat. Non enim duobus uerbis laudem eius credamus breuiter explicandam; nam et qui Scripturas eius meditatur, benedicit Dominum; et qui iussa  ipsius sancta operatione compleuerit, benedicit Dominum; et qui ei fideliter confitetur, benedicit Dominum. Sic fit ut breuis ista laudatio, totius uite nostre tempore sub assiduitate soluatur.



Conclusio psalmi.

Cucurrit copiosus psalmus ingentium more fluuiorum, qui quantum plus terras occupant, tanto amplius agros fecundant. Fluuius qui non ore, sed magis auribus hauriatur; fluuius qui potetur mente, non corpore; fluuius qui sine aliquo humore semper irriguus est, puros sensus inebrians, et peccatis ebrios ad sobrietatem mentis adducens. Aqua que simul sitim tollit et famem, que non digestionibus 226 effunditur, sed percepta semper augetur. Oremus ut iste nos fluuius sine intermissione possideat. Non  erimus arena sterilis, sed ager fecundus, si beneficio Domini alueus eius nos semper teneat occupatos. Memento tamen quod hic psalmus ascensionem Domini mirabili pre ceteris fulgore descripsit.



EXPOSITIO IN PSALMUM LXuIII.



In finem, pro his qui commutabuntur, Dauid.

In finem ad Dominum respicere Saluatorem nullus ignorat, qui in hoc psalmo suam narraturus est passionem; ita ut eius uerba et euangelica testetur auctoritas, et de eo Apostolus sumere doceatur exemplum. Legitur enim in Euangelio: Et dederunt in escam meam fel, et in siti mea potauerunt me aceto ; et alibi: Zelus domus tue comedit me. Apostolus quoque Paulus ait: Fiat mensa eorum coram  ipsis in laqueum, et in retributionem, et in scandalum; obscurentur oculi eorum ne uideant, et dorsum eorum semper incurua . Quos uersus hic positos, memor lector, inuenies. Unde quis dubitare possit hunc psalmum passioni dominice conuenire, cui talis ac tanta in hunc intellectum suffragatur auctoritas? Sequitur, pro his qui commutabuntur. Ista igitur commutatio significat populos Christianos, qui, ueteris hominis prauitate deposita, in noue regenerationis sunt munere commutati. Pro his autem quod dictum est, intelligendum est quoniam reuera passio Domini pro cunctis fidelibus collocata [ms. G., collata] monstratur. Dauid quoque subiunctum est, ut et finis et initium Domino Christo congrueret; sicut  ipse de se dicit: Ego sum Alpha et Omega, initium et finis . Sic totius psalmi uirtus tituli huius dispositione declaratur. Memento autem quartum hunc esse psalmorum qui passionem resurrectionemque dominicam latius eloquuntur.



Diuisio psalmi.

Hactenus diapsalmatum beneficio diuisiones intrepidus adnotaui, sciens segregationem ibi merito poni, ubi silentia diuina prouenerunt. Nunc autem oremus Dominum ut qui donat in terra uiam, ipse in abyssis cauta prestet itinera. Per totum psalmum  ex forma serui loquitur Christus. Primo capite deprecatur ut saluus fiat a Patre, quoniam gratis a Iudeis multas tribulationes insecutionesque perpessus est. Secundo capite postulat a  parte membrorum ne decipiatur spes fidelium in eius resurrectione confisa: omnia se dicens equanimiter sustinuisse que iniqui uidebantur ingerere. Tertio precatur ut ipsius exaudiatur oratio, quatenus de luto huius seculi eius conuersatio immaculata liberetur. Scire namque dicit Deum, quantis inimicorum appetatur insidiis, ut usque ad Passionis exitum machinato discrimine perueniret. Quarto, uirtute prescientie sue, que contingere poterant inimicis, uentura pronuntiat. Quinto a forma serui se pauperem profitetur; unde et laudes se dicit redditurum paterne clementie: hortans fideles ut in Domino debeant confidere, qui Ecclesiam suam de mundi istius aduersitate liberauit, et sanctis suis in ea perenni felicitate prospexit.



Expositio psalmi.


uers. 1. Saluum me fac, Deus: quoniam intrauerunt aque usque ad animam meam. Deitatem Christi impassibilem cuncta mentis sanitas confitetur; sed assumpsit infirmitatem nostram, que subiacere posset exitio. Ex ipsa nunc dispensatione clamat: Saluum me fac, Deus, ut quia mortem refugere non debuit quam uoluntarie sustinebat, resurrectionis auxilium postulauit, ut humanitas eius celerius fieri salua potuisset. Passus est enim ille quia uoluit, patiuntur martyres et nolentes; sic enim ipse Dominus Petro dixit apostolo: Cum senueris, alius te precinget, et ducet quo tu non uis . Nunc causa redditur quare se saluum fieri postulabat: scilicet, quoniam  intrauerunt aque usque ad animam meam. Aquas pro seditionibus plebis motuque populorum debere suscipi sepius Scriptura diuina testatur, sicut est illud: Forsitan uelut aqua absorbuissent nos . Et sequitur, Torrentem pertransiuit anima nostra: forsitan pertransisset anima nostra aquam intolerabilem. Quapropter populus ille Iudaicus usque ad animam Domini Saluatoris intrauit, quando eum crucifigere scelerata mente presumpsit.

uers. 2. Infixus sum in limum profundi, et non est substantia; ueni in altitudinem maris, et tempestas demersit me. Primo sciendum est schema esse characterismos, que Latine informatio uel descriptio nuncupatur; passionem quippe suam futuram quibusdam  allusionibus Dominus describere comprabatur. Sed hunc uersum subtiliter inquiramus, quia non parue profunditatis esse dignoscitur. In illa conditione rerum de limo quidem terre hominem Deus creauit, sed non de profundo. Facti sunt autem homines limus profundi, quando et originali et quotidianis peccatis tenentur obnoxii. Per hunc limum profundi infixus est Dominus, quando dementium turba Iudeorum clamabat: Crucifige, crucifige . Quorum caro originali peccato dedita limus erat; sed scelerata calliditas profundi sibi nomen adiecerat. Limus enim dictus est, quasi ligans humum. Sequitur, et non est substantia. Omne malum substantia non est, quia substantia dici non potest, que a Domino creata non est; non enim subsistit, sed accidit,  nec extrinsecus manet, sed tantum uidetur esse dum prouenit. ueraciter ergo negat fuisse substantiam uitiatam naturam, quam a se nouerat non creatam. Sic et in alio psalmo legitur: Et substantia mea tanquam nichil ante te est ; non illa utique quam Deus creare potuit, sed que, diabolo suadente, uitiata succubuit. Siue illud simpliciter debemus aduertere: Crucifixus sum iniquitate Iudeorum, et non est carnis uirtus euadendi mortiferam passionem Addidit, ueni in altitudinem maris, et tempestas demersit me. Ille qui supra maria fixis gressibus ambulauit, qui Petro dexteram ne mergeretur extendit, quemadmodum se tempestate dicit esse demersum? Hic altitudo maris copiosam populi significat insaniam. Item tempestas est seditio concitata dementium;  ipsa enim demersit Dominum Saluatorem, quando eum peruenire fecit ad crucem.

uers. 3. Laboraui clamans, rauce facte sunt fauces mee: defecerunt oculi mei, dum spero in Deum meum [ms. G. et ed., uiuum]. Querendum est quemadmodum hic dicit, Laboraui clamans, dum legatur in Euangelio: Non respondebat 227 eis uerbum; quod Isaias quoque dicit: Sicut ouis ad occisionem ductus est, et sicut agnus coram tondente se, sic non aperuit os suum . Utrumque uerum, utrumque completum est; nam et tacuit cum traderetur, ut eius dispositio ad mundi salutarem terminum perueniret, et omnino clamabat cum dicebat: Pater iuste, mundus te non cognouit ; uel illud: Pater, si fieri potest, transeat a me calix iste  ; et iterum: Pater, ignosce illis, quia nesciunt quid faciunt . Nam et illo tempore laborans clamauit, quando dicebat: ue uobis, scribe et pharisei; ue mundo ab scandalis , et his similia. Laborabat ergo clamans, quando non audiebatur a perfidis. Labor enim inauditum significat clamorem, quia laborare illos non dicimus, quos uotum suum impleuisse testamur. Denique sic sequitur, rauce facte sunt fauces mee. Raucedo quando fauces nostras possidet, uerba nostra ad alienas aures confusa perueniunt. Merito ergo dicit fauces suas raucus esse factas, quia dicta eius nequaquam sacrilegus populus audiebat. Adiecit, defecerunt oculi mei, dum spero in  Deum meum. Oculos istos carnales defecisse credamus Domino, qui morte conclusi sunt, quia cordis oculos in sua deitate semper intentos habuit, qui nunquam carnis lege peccauit.

uers. 4. Multiplicati sunt super capillos capitis mei qui oderunt me gratis. Scimus capillos nostros ad decorem capitis esse concessos: sic Ecclesie apostoli sunt tributi, ut, sicut cesaries ornat caput, ita et omnes fideles decorare probentur Ecclesiam. Ergo ut ostenderet plus esse numerum infidelium quam deuotorum, dicit multiplicatos esse perfidos Iudeos supra numerum capillorum, id est, recte credentium. Quod si ad litteram uelis accipere, per auxesin dictum est, ut per hoc turbam Iudaice multitudinis indicaret. Sequitur, qui oderunt me gratis. Gratis plane,  quando illum persecuti sunt, quem propitium optare debuerunt. Gratis enim tunc odisse dicimur, quando quempiam sine aliquibus offensionibus exsecramur; sicut et in trigesimo quarto psalmo iam dictum est: Quoniam gratis absconderunt mihi interitum laquei sui .

uers. 5. Confortati sunt inimici mei, qui me persequuntur iniuste; que non rapui, tunc exsoluebam. Superius dixit: Super capillos capitis multiplicatos inimicos; et ne crederes tantum eos numerosos, non etiam noxios fuisse, addidit, confortati sunt, quando id quod conabantur efficere, probantur implesse. Et ut illos inimicos sua culpa cognosceres excitatos, adiecit, qui me persequuntur iniuste; hoc est, quod superius dixit, gratis. Reuera iniustum fuit ut qui  uenerat ad Iudaicos populos saluandos, eos potius inuenisset inimicos. Subiunxit, que non rapui, tunc exsoluebam. Rapuit Adam suasus a diabolo, quando hoc quod illi preceptum inhibuerat, presumpsit attingere. Et merito morte damnatus est, quia uite delegit contemnere Preceptorem. Christus autem peccata non rapuit, delicta nesciuit, et tamen crucem, quasi aliquod delictum perpetrasset, excepit, et soluit pro nobis quod pro se iuste non pertulit; et ut nostre mortis chirographum uacuaret, ipse totius culpe persoluit debitam quantitatem.

uers. 6. Deus, tu scis insipientiam meam, et delicta mea a te non sunt abscondita. uenit ad secundum caput, ubi iam loquitur pro parte membrorum. Insipiens enim esse non potest Christus, de quo dicit Apostolus:  Dei uirtutem, et Dei sapientiam . Sed insipientiam habere pro illis dicitur, qui, sicut ait titulus, commutati esse noscuntur. De insipientibus enim facti sunt uere sapientes, quia recte religionis gratiam post magna crimina perceperunt; de quibus idem dicit apostolus: Que stulta sunt huius mundi elegit Deus, ut confundat sapientes . Simili modo pro suo corpore Caput loquitur Christus dicens: Delicta mea a te non sunt abscondita. Certum est enim quia Deo manifesta sunt cuncta que gerimus, et nobis plerumque ignota sunt que culpis surripientibus perpetramus. De humana quippe ignorantia dictum est: Delicta quis intelligit ? Merito ergo ad illos referenda sunt delicta ista,  qui absoluendi sunt debitis suis. Dominus autem Christus peccata non habuit, sicut ipse dicit: Ecce ueniet princeps mundi huius, et non inueniet in me quidquam ; de quo et Isaias dicit: Peccatum non fecit, nec dolus inuentus est in ore eius : sed magis, sicut dicit Apostolus: Eum qui non nouerat peccatum, pro nobis peccatum fecit ; id est, Pater Filium suum hostiam pro peccatis constituit immolandum. Quod Pater Augustinus in libro Enchiridion  subtiliter comprehendit atque disseruit. Quapropter insipientiam uel delicta a parte membrorum posita debemus accipere. Que figura dicitur tapinosis, id est humiliatio, cum uerbis humillimis rei minuitur magnitudo.

uers. 7. Non erubescant in me, qui te exspectant,  Domine Deus uirtutum; non reuereantur super me, qui requirunt te, Deus Isrel. Ecce uersus iste declarauit a membris dictum quod superius ait. Precatur enim iehsu Christus, ne de se ipso crubescant qui resurrectionem eius gloriose desiderio sustinebant, quam carnalibus oculis non poterant intueri; sicut ipse Dominus dixit: Multi prophete et iusti cupierunt uidere que uos uidetis, et audire que uos auditis . Petit ergo infirmitas carnis, ne aliter eueniat quam Spiritus sanctus predixerat per prophetas. Cum enim dicit: Domine Deus uirtutum, ostendit impossibile nichil esse omnipotentie ipsius. Nam qui uirtutibus imperat, non est quod non pro sua uoluntate perficiat. Et intende quemadmodum ad resurrectionis mysterium transferatur. Dicit enim:  Non reuereantur super me qui requirunt te, Deus Isrel; id est, non humanas insultationes diutius de mea dormitione sustineant, qui te requirere comprobantur. Et bene addidit, Deus Isrel, ut qui diuinitatem eius poterant intueri, non seducerentur infirmitate carnali.

uers. 8. Quoniam propter te supportaui improperium: operuit reuerentia faciem meam. Redit ad personam suam per hos sex uersus pene usque ad finem diuisionis, enumerans diuersa conuicia que pertulit a Iudeis. Quod schema dicitur synathroismos, Latine congregatio, ubi multas res ad inuidiam faciendam in unum cumulum congregamus. Supportauit enim improperium, cum ei dicebatur a Iudeis: In Belzebuth eiicis demonia ; et alibi:  Ecce homo uorax et potator uini, publicanorum et peccatorum amicus ; et alibi: Nonne hic est fabri filius ? et his similia. Sequitur illud quod solet euenire in bono negotio laceratis, quos tanto amplius constat ad tempus tristes effici, quanto in se cognouerint iniqua confingi.

uers. 9. Extraneus factus sum fratribus meis, et hospes 228 filiis matris mee. Iudeos hic appellat fratres, qui erant ei sanguinis uicinitate coniuncti: quibus extraneus factus est, quando ei credere noluerunt. Nam cum ipse esset de semine Abraham secundum carnem, illi malis operibus abdicati, a patriarche sunt origine segregati, sicut ait in Euangelio: Si filii Abrahe essetis, opera Abrahe fecissetis  . Adiecit, et hospes filiis matris mee. Hospitem dicimus quemlibet domum nostram ad tempus habitantem, qui non nomine consanguinitatis, sed tanquam peregrinus excipitur. Matrem uero suam Synagogam dicit, de qua ortus est, dum in Iudea gente nasci dignatus est. Filios ergo matris ipsos dicit, quos superius dixit et fratres. Sed isti filii, si fuissent ueri, non ut hospitem habuissent, sed ut fratrem carissimum suscepissent Dominum Christum.

uers. 10. Quoniam zelus domus tue comedit me, et opprobria exprobrantium tibi ceciderunt super me. Ipsa est sententia quam euangeliste commemorant. Quapropter nullus ambigat hunc psalmum passionis dominice predicere ueritatem, quando et incarnatus Dei Filius ipsa uerba locutus est. Comedebat enim  eum zelus domus Dei, quando funiculo facto cathedras uendentium columbas, et nummulariorum mensas euertit , docens aliud esse templum sanctum, aliud negotiationis officium. Sed istum zelum quid fuerit consecutum patenter adiungitur, et opprobria exprobrantium tibi ceciderunt super me. Nam postquam indigni salutaribus monitis increpabantur, opprobria supra eum quasi conferta tela miserunt, ut pro admonitionibus sanctis uicissitudinem redderent iurgiorum. Dicebant enim: Nonne hic est filius Marie et Ioseph . Et in alio loco: Hunc autem nescimus unde sit ; et his similia que insana Iudeorum turba loquebatur. Sed quod dicit, exprobrantium tibi, querendum est quare dicat Patri exprobratum, dum non legamus a Iudeis  tempore passionis Domini Christi tale aliquid perpetratum? Sed exprobratum est Patri ab eis, sicut in septuagesimo septimo psalmo dicturus est: Et male locuti sunt de Deo, et dixerunt: Nunquid poterit Deus parare mensam in deserto ? uel quando insani de formato uitulo dicebant: Hi sunt dii tui, Isrel, qui te eduxerunt de terra Aegypti . Unde nunc recte Christus Dominus dicit cecidisse supra se opprobria, que Deo Patri anterioribus temporibus exprobrabant, ut ex consuetudine magis impia, quam hoc nouiter aliquid putares effectum. Sequitur, ceciderunt super me, ut effectum mortis ostenderet, quem crucis dignatione suscepit. Tunc enim cadunt super nos mala, quando ea uitare non possumus.

 uers. 11. Et operui in ieiunio animam meam, et factum est in opprobrium mihi. Ieiunium dicimus, quoties a cibis carnalibus abstinemus, nec esuriem nostram aliqua comestione satiamus. Ad quam similitudinem ieiunasse se dicit Dominus Christus, quia hominum fidem quam ualde esuriebat, minime poterat inuenire, sicut et in trigesimo quarto psalmo dictum est: Ego autem, cum mihi molesti essent, induebam me cilicio, et humiliabam in ieiunio animam meam . Eodem modo et sitire se dixit, quando ad Samaritanam uenit, et aquam petiit, dicens: Sitio, da mihi bibere ; id est, ut fidem ab ea quam querebat agnosceret. Sed quia ieiunium istud ab humana indeuotione trahebatur,  operui, dixit, animam meam, quasi aliquo pallio tristitie circumdedi. Sequitur, et factum est mihi in opprobrium. Semper boni malis opprobrio sunt, quia minime eorum sceleribus acquiescunt, dum illis studiose detrahunt, quibus nulla societate iunguntur. Testantur enim ista opprobria, alapas, flagella, consputa, que Dominus Saluator ab insana plebe perpessus est.

uers. 12. Et posui uestimentum meum cilicium, et factus sum illis in parabolam. Per cilicium tristitia significatur et lacryme, quando Dominus humani generis imbecillitate permotus, suscitaturus Lazarum fleuit. Nusquam enim legitur Dominum usum fuisse cilicio. Factus est quoque Iudeis in parabolam, quando per similitudines quasdam carnalem populum docere uidebatur, sicut in Euangelio legitur: Dixit  Dominus parabolam ad turbam ; et in alio psalmo: Aperiam in parabolis os meum . Parabola est enim natura discrepantium rerum sub aliqua similitudine facta comparatio: more prouidentie sue, ut qui celestia capere non poterant, per terrenas similitudines audita percipere potuissent.

uers. 13. Aduersum me exercebantur [ed., loquebantur] qui sedebant in porta; et in me psallebant qui bibebant uinum. In portis sedent qui conuentibus hominum sedula curiositate miscentur. Nam sicut porta euntium ac redeuntium turbas excipit, ita diuersa triuia, uel platee populorum numerositate complentur. Porta quippe dicta est quod inde portentur omnia. Dicit enim passionem suam gentis Iudaice fuisse  fabulam, ut nullus exciperetur qui a tali collocutione redderetur alienus. Testis est huius cause ille locus Euangelii ubi Cleophas a Domino necdum reuelato interrogatus est, et ille respondit: Tu solus peregrinus es in Ierusalem, et non cognouisti que facta sunt in ea in diebus his ? Omnes enim ciues eamdem fabulam habuisse monstrantur, quando peregrinus dicitur, qui huius cause putabatur ignarus. De opprobriis ac conuiciis Iudeorum hactenus est locutus; nunc, quantum mihi uidetur, de fidelibus dicit. Et in me psallebant qui bibebant uinum. In Deum psallunt qui actione probabili diriguntur, et operibus reddunt que monitis celestia mandata suscipiunt. Nam ut hoc de fidelibus intelligere deberemus, ait: Qui bibebant uinum. uinum non ebrietatis,  sed illud spirituale de quo legitur: Poculum tuum inebrians quam preclarum est ! Ipsi enim psallebant, qui per intelligentiam supernam salutari nectare potabantur. Alii hoc Iudeis perfidis applicant, qui, quasi impleta cogitatione sua, de nece Domini temulentissime garriebant.

uers. 14. Ego uero orationem meam ad te, Domine: tempus beneplaciti, Deus, in multitudine misericordie tue. uenit ad tertium caput, ubi contra maledicta Iudeorum orationis sue exposuit sanctitatem celestis Doctor, insinuans iurgiis hominum non inflammatis rixis, sed piis orationibus obuiandum. uideamus nunc quid sid tempus beneplaciti. Illud tempus est beneplaciti, quando incarnationis sue beneficio periclitantem  mundum ab imminenti liberauit exitio. Hoc tempus est beneplaciti, de quo et Apostolus ait: Ecce nunc tempus acceptabile, ecce nunc dies salutis . Tempus quod uicit omnia secula; tempus quod mundum reparauit labentem; tempus quod eternitatem contulit et salutem. Sed hoc tempus quomodo prouenerit decenter exponit; ait enim: In multitidine misericordie tue. Nam si multitudo misericordie non fuisset, nequaquam redimi poteramus 229 obnoxii. Non enim parua misericordia fuit, que tam ingentia peccata superauit. Multitudo quidem fuit delicti; sed multo numerosior misericordia illa que uicit; sicut et in quinquagesimo psalmo dictum est: Et secundum multitudinem misericordiarum tuarum, dele iniquitatem meam .

 uers. 15. Exaudi me in ueritate salutis tue. Commemorato tempore misericordie, quo passione sua salutem mundo prestitit, consequens fuit ut et resurrectionem sibi euenire precaretur, quam in ueritate pollicitus fuerat per prophetas. Precatur ergo Patrem non natura deitatis, qua ei semper equalis est, sed infirmitas assumpti hominis, in qua minor est Patre.

uers. 16. Eripe me de luto, ut non inheream; libera me ex odientibus me, et de profundo aquarum. Per assumpte carnis infirmitatem, in qua miseria iaceat genus humanum, potenter exponitur. Docemur enim ut in iisdem uerbis et nos Deum rogemus, quibus caput nostrum exorasse cognoscimus. Hoc plane subtiliter perscrutandum est, quare se superius  infixum limo dixerit, et hic ne in ipso herere possit exorat. Infixus utique limo fuit, quoniam suscepte carnis infirmitate tenebatur, unde etiam mortem crucis accepit. Hic autem competenter exposcit ut anima eius a desideriis luteis, id est huius mundi cupiditatibus reddatur aliena. Quod bene suscipitur a parte membrorum, quia ille luto inherere non poterat, qui peccati maculam non habebat. Libera me ex odientibus me. Istud ad Iudaicum populum manifestum est pertinere, quia resurgente Christo eorum odia frustrata euanuerunt. Nam quod dicit: De profundo aquarum, ad populum ipsum non est dubium pertinere, qui et profundus erat malignitate consilii, et seditionibus turbulentus.

uers. 17. Non me demergat tempestas aque, neque  absorbeat me profundum, neque urgeat super me puteus os suum. Simili modo et iste uersus ponitur, quemadmodum et ille superior. Dicit enim in secundo uersu psalmi: ueni in altitudinem maris, et tempestas demersit me; et hic rogat ne demergatur a fluctibus, id est a seculi istius tempestate seuissima, que in modum maris animas obruit, quando eas uitio prauitatis inuoluerit. Denique per totum tractatum hoc decenter insinuat; ait enim: Neque absorbeat me profundum. Profundum utique peccatorum est, quod uoracitate quadam deglutit animas impiorum, ut ad penitudinem redire nequeant, qui de actuum suorum iniquitate desperant; sicut legitur: Peccator cum uenerit in profundum malorum, spernit  . Repetit iterum eumdem sensum aliis uerbis quam superius dixerat: Neque urgeat super me puteus os suum. Puteus enim est terre altius excauata profunditas, in quem per allegoriam uere incidunt peccatores, quando se a uitiosa uoluntate non abstrahunt; urgetque super eos os suum concludere, cum usque ad mortis sue tempus in pessima uoluntate persistunt. Hoc ergo totum a se effici petit alienum, quoniam peccati contagia non habebat; ut membra sua cognoscerent quantis periculis subiacerent, nisi clementissimi Domini munere respirarent. Que figura dicitur metabole, id est iteratio, quando una res repetitur sub uarietate uerborum. Legitur etiam puteus in malo, ut in libro Geneseos: uallis autem siluestris habebat puteos multos bituminis ; in istos sacrilegi profanique mittuntur. Sunt etiam et in bonam partem memorati, qui Scripturas diuinas repositas in altissima profunditate significant, quales fuerunt patriarche, Abraham, Isaac, et Iacob, uel ille de quo Moyses in eremo Hebreum populum Domini iussione satiauit. Sic utrisque puteis unum quidem nomen, sed causa diuersa est: illi enim in tartarum dirigunt, isti ad celorum regna transmittunt.

uers. 18. Exaudi me, Domine, quoniam benigna est misericordia tua; secundum multitudinem miserationum [ed., misericordiarum] tuarum respice in me. Periculis humane fragilitatis  expositis, uoce membrorum ad illam salutarem reuertitur deprecationem; dicit enim: Exaudi me, Domine; causamque  quare exaudiatur adiungit: non quia meretur humanitas, sed quia misericordia Domini est benigna, semperque ad benefaciendum parata; cum tamen pie petitur, et ei purissime supplicatur. Et ut ipsam benignitatem pius doctor exponeret, adiecit, secundum multitudinem miserationum tuarum respice in me. Ad ipsam semper redit, quam debilibus scit patronam, cui omnia peccata cedunt, quamuis numerosissima comprobentur. Et intuere quod ubi pietas postulatur, semper homo respici dicitur; nam si peccata respiciat, nos sine dubitatione condemnat.

uers. 19. Ne auertas faciem tuam a puero tuo; quoniam tribulor uelociter exaudi me. Suscepti hominis forma seruatur; nam sicut in se respici orauit, ita  nunc ne auertat faciem suam a puero suo deprecatur. Puer enim frequenter legitur Dominus Christus ab innocentie puritate, cui simplex etas hoc beneficium largitur, ut uitia mundi malitiamque non diligat; sicut ipse testatus est: Talium est enim regnum celorum . Legitur enim puer, secundum illud: Ecce puer meus quem elegi, dilectus meus in quo complacuit anime mee ; et alibi: Puer natus est nobis, et filius datus est nobis . Iuste ergo remedium uelociter petit, qui se positum in tribulatione cognoscit. Totis enim uiribus salus poscitur, cum tempore necessitatis optatur.

uers. 20. Intende anime mee, et libera eam: propter inimicos meos eripe me. Intende, dicit, anime  mee, ut reuera compos fiat liberationis, cum eam Diuinitas propitiata respexerit. Sequitur quoque causa quare debeat intendi; scilicet, propter inimicos meos eripe me. Propter inimicos enim celerrimum petebat resurrectionis auxilium, ut qui contempserant crucifixum, tertio die resurgenti credere debuissent; quatenus tali beneficio liberati, a perpetua damnatione redderentur excepti.

uers. 21. Tu enim scis improperium meum, confusionem et uerecundiam meam; in conspectu tuo sunt omnes tribulantes me. Improperium, confusionem et uerecundiam pro humano genere sic suscepit Dominus Saluator, ut mortem. Non enim ista pro suo reatu sustinuit, sed omnia hec innocens pertulit, ut nos bonus Magister in talibus rebus positos exemplo  sue patientie miseratus instrueret. Improperium quippe pertulit, quando dicebant Iudei: Blasphemauit, quid adhuc egemus testibus ? Confusionem, cum plebs insana Iudeorum clamaret: Alios saluos fecit, seipsum saluum facere non potest . uerecundiam, quando 230 alapis flagellisque cedebatur, et Pontio Pilato immaculatus Agnus tanquam reus traditus est. Sequitur, in conspectu tuo sunt omnes qui tribulant me; scilicet qui talia faciebant, ante conspectum Diuinitatis erant iam positi, quamuis ad tempus iudicii adhuc non uiderentur adducti. Hoc ad inuidiam pertinet excitandam, ut nefarium scelus presente Maiestate committerent.

uers. 22. Improperium exspectauit cor meum, et  miseriam; et sustinui qui simul contristaretur, et non fuit; et consolantem me, et non inueni. Improperium et miseriam exspectauit cor eius, quando iniquitates Iudeorum, et diuersa que passus est, pro sua uoluntate sustinuit, et consideratione humani periculi passionem suam benignus excepit, sicut in Euangelio legitur: Desiderio desideraui hoc pascha manducare uobiscum . Aliter enim illa crucifixio prouenire non potuit, nisi illius desiderium fuisset; contra cuius desiderium uoluntatemque Iudeorum insania minime preualere potuisset. Sequitur, et sustinui qui si nul contristaretur, et non fuit. Si passionem Domini queras, et discipulos eius contristatos inuenies quando traditus est Pilato, et multos alios fidelium quando ducebatur ad crucem. Sed  hic non istam contristationem fidelium debemus accipere, quando illi eam modis omnibus habuerunt, pro qua Petrus audiuit: Redi retro, Satanas : sed hic magis persecutorum tristitiam debemus aduertere, quam indeuote mentes concorditer respuerunt, quando leti scelus suum uidebantur implere; pro quibus etiam Dominus in Passione positus exorabat dicens: Pater, ignosce illis, quia nesciunt quid faciunt . In illorum enim tristitia socium non habuit, quos scelus peragere obstinata mente cernebat. Adiecit, et consolantem me, et non inueni. Doctores sanctos ille populus consolatur, in quo predicationum uerba proficiunt. Sed quia Iudeorum pertinacia resistebat Domino Saluatori,  iuste non se inuenisse qui eius animum consolaretur.

uers. 23. Et dederunt in escam meam fel, et in siti mea potauerunt me aceto. Iste uersus est qui consummauit uenerandam Domini passionem; Mattheus enim refert , cum Dominus dixisset, Sitio, oblatum illi fel cum aceto permixtum; ut reuera facta Iudeorum amaritudo potionis ipsius et austeritas indicaret. Ille enim dixit, Sitio, quia fidem in ipsis desideratam non poterat inuenire. Isti obtulerunt amarissimos mores suos, qui nulla compunctione conuersi sunt.

uers. 24. Fiat mensa eorum coram ipsis in laqueum, et in retributionem, et in scandalum. Postquam in oratione sua futuram exposuit passionem, ueniens  ad quartum modum non maledicendi uoto, sed quod erat emersurum predicens, per totam diuisionem Iudeis digna factis pronuntiat esse uentura. Mensa Domini est utriusque legis intellectualis epulatio, in qua conuiuarum more pascuntur, qui delicias Domini auiditate mentis esuriunt, et sancti Spiritus saluberrima ebrietate complentur. Ipsa mensa est quam apostolorum corona precingens, dapes celestis muneris absumebat. Mensa enim et in bono et in malo ponitur, sicut dicit Apostolus: Non potestis mense Domini participes esse et mense demoniorum . Illam ergo sanctam habuerunt Iudei, quando mandata Domini sub integritate coluerunt. Postquam uero a fide ieiunare ceperunt, mensa eorum coram ipsis gentibus tradita est, ut grauius doleret  ipsis uidentibus adempta felicitas, sicut eos in Euangelio Dominus increpat, dicens: Auferetur a uobis regnum Dei, et dabitur genti facienti fructum eius . Sed ne quem moueat quod dicit, mensa eorum, que reuera Domini esse cognoscitur, similiter ipse Dominus in Euangelio dicit: In lege uestra scriptum est ; non quia Iudeorum erat, sed quia ipsis constat fuisse prolatam. Sequitur, in laqueum, scilicet ut de littera, in qua Iudei alios astringere conabantur, ipsi in eam potius caderent obligati. Additum est, et in retributionem, quia subtracta illa mensa et gentibus tradita malorum retributio fuit; quippe quando in ea epulari nolentes, ab ea merito uidentur excludi. Adiicitur, et in scandalum, quia deserentes pacis auctorem, ipsi  sibi et rixas et praua studia concitauerunt. uindicta grauis, ultio uehemens, humani generis refectionem ieiunis faucibus amisisse.

uers. 25. Obscurentur oculi eorum ne uideant; et dorsum illorum semper incurua. Constat hanc penam atrocium fuisse Iudeorum, ut obscuratis oculis Solem uerissimum non uiderent. Nam qui intendere noluerunt, ipsa illis optatur pena, ne uideant. Adiecit, et dorsum illorum semper incurua. Hoc illis euenit qui nimio delictorum pondere pregrauati, ceruicem suam in terram cernuli semper incuruant; nec eis ad celum respiciendi possibilitas datur, qui grauati sunt onere peccatorum. Dorsum enim dictum est, quasi descendens deorsum. Nam quod dixit,  semper, significat impios, qui nulla satisfactione conuersi sunt.

uers. 26. Effunde super eos iram tuam, et indignatio ire tue apprehendat eos. Cum dicitur, Effunde, magnitudo ire significatur, que in morem fluminis copiosa descendit. Hoc etiam designat, super eos, ut non tantum eos possit contingere, sed etiam probetur obruere. Sequitur, et indignatio ire tue. Indignatio est ire, quando uindicta uehemens in peccatoris nece consurgit, et illud consequitur quod timetur. Adiecit, apprehendat eos, quasi damnatos et territos quibusdam manibus apprehendat; ut non liceat effugere, quod datur pro sceleribus sustinere.

uers. 27. Fiat habitatio eorum deserta, et in tabernaculis eorum non sit qui inhabitet. Hoc utrumque Iudeis  contigisse manifestum est, cum ciuitas illa Ierusalem frequenti captiuitate deleta est. Factum est enim ut et domus priuate fierent deserte, et tabernacula, id est Domini templum, uel Regis palatium sine cultore remanerent. Et nota quod in domibus priuatis habitationem posuit, in Domini templum inhabitationem. Ibi enim habitamus mansione corporea; hic autem inhabitamus, ubi frequentamus deuote mentis affectu.

uers. 28. Quoniam quem tu percussisti, persecuti sunt: et super dolorem uulnerum meorum addiderunt. Inter infidelium iustissimas penas causa ponitur dominice passionis, quia percussum persecuti sunt, sibique traditum detestabili feritate necauerunt, sicut ipse dixit: Non haberes in me potestatem, nisi  tibi data esset desuper . Legitur 231 etiam: Qui proprio Filio non pepercit, sed pro nobis omnibus tradidit illum . Scriptum est quoque absolutius, quia Deus frequenter percutit ad salutem, ut est illud Deuteronomii: Ego occidam et uiuere faciam, percutiam et ego sanabo . Quapropter percussum se dicit Dominus iehsu Christus a dispensatione qua passus est. Sed hinc Iudei detestabiles exstiterunt, quoniam quod oportuit pro mundo fieri, per ipsos crudeli uoto probatur impletum. Sequitur, et super dolorem uulnerum meorum addiderunt. Eodem modo dicta est et ista sententia. Dolor erat uulnerum pio Domino, cur non de infideli populo sitim suam esuriemque satiabat. Addiderunt Iudei gloriosam quidem Domino, sed sibi  perniciosissimam passionem, ut illi detestabile inferrent exitium, qui uenerat pro salute cunctorum.

uers. 29. Appone iniquitatem super iniquitatem ipsorum, et non intrent in tuam iustitiam. Iniquitas prima fuit Iudaice nationis, ut prophetas ad se missos exstinguerent. Apposita est autem iniquitas super iniquitatem ipsorum, quando ipsum quoque Dominum nostrum Iesum Christum crucifigere maluerunt; quod in Euangelio colonorum et uinee parabola dicta testatur: Quidam habuit uineam, et sepe circumdedit eam , usque ad locum ubi ait: Et eiicientes eum extra uineam occiderunt. Sic enim dicitur, Appone iniquitatem, per tropicam locutionem, quemadmodum lectum est: Indurauit Dominus cor  Pharaonis ; non quia rem malam Dominus apposuit, sed quia fieri permisit, quod saluti multorum expedire iudicauit. Additur pena peccati, ne intrent in iustitiam Domini, id est ne participes Christo fiant in illo regno iustitie. Illi enim ad iustitiam, hoc est ad regnum Domini perueniunt qui hic eam sereno mentis lumine contuentur. Quod perfidis accidere non potest, qui cordis obstinatione cecati sunt. uel sic, Appone iniquitatem super iniquitatem ipsorum, quoniam occiderunt prophetas et Dominum necauerunt.

uers. 30. Deleantur de libro uiuentium, et cum iustis non scribantur. uerba talia per tropicam locutionem de Deo dici frequenti lectione notissimum est. Nam delere, et scribere, et librum habere datum est  homini causa memorie, ut quod mentis infirmitate retinere non poterat, adiumento scripture, cum res posceret, potuisset agnoscere. Sic enim et Moyses dicit ad Dominum: Si huic populo non parcis, dele me de libro uiuentium . Sed liber iste, Domini notitia est inuiolabilis firmaque sententia. Dicitur ergo de Iudeis: Deleantur de libro uiuentium, non quia scripti erant, sed quia scriptos se esse iudicabant. Ibi enim quod scribitur deleri non potest, quia totum in predestinatione solidatum est; et nullus euentus mutare poterit quod illa prouidentia superna decreuit. Sequitur, et cum iustis non scribantur. Idem ipse locutionis est modus, ut scribere dicat Deum, quod est in illa iudicatione facturus, sicut in Euangelio dicit: Sed potius in hoc gaudete, quia nomina  uestra scripta sunt in celis . Hoc enim accidere negat eis qui non sunt, sicut titulus ait, piis satisfactionibus immutati.

uers. 31. Pauper et dolens ego sum, et salus [ms., salus tua] uultus tui, Deus, suscepit me. Postquam Iudeis que fuerant emersura prophetie predicatione competenter optauit, uenit ad quintam partem, ubi multis modis exponit a dispensatione incarnationis sui propositi sanctitatem. Dicit enim: Pauper et dolens ego sum. Pauper, sicut dicit Apostolus: Qui pro nobis pauper factus est, cum esset diues, ut illius inopia nos diuites essemus  Dolens, quia, sicut Isaias dicit: Infirmitates nostras ipse portauit, et pro omnibus doluit . Et quare dicit: Ego sum, cum multi pauperes sint dolentes?  Sed ideo sibi hanc proprietatem deputauit, quia nemo alter hunc dolorem pro totius mundi culpa sustinuit. Sed hoc per figuram dicitur metriasmon, id est mediocritatem, quando rem magnam humiliato uoto deiicimus; quod persone Domini Christi frequenter aptatur. Sequitur, et salus uultus tui, Deus, suscepit me. Suscepit utique humanitatem omnipotens uerbum, quando mundum Deo reconciliare dignatus est. Salus uultus tui, forma unigeniti Filii, in qua equalis est Patri; que salutaris recte dicitur, per quam fidelibus medicina confertur. Suscepit me, dicitur a parte qua minor est Patre, ut collocatus ad dexteram eius, et paupertatem deponeret et dolorem.

 uers. 32. Laudabo nomen Dei cum cantico, et magnificabo eum in laude. Hoc bene potest intelligi ab his qui commutati sunt, id est a parte membrorum. Laudat enim in Ecclesia nomen Domini caput nostrum cum cantico, quando hymnica exsultatione fit adunatio magna fidelium. Ipse enim in nobis et laudat et magnificat, quod nos ueraciter laudare cognoscit. Nam si nobis esurientibus esurit, si nobis sitientibus sitit, quemadmodum et nobis laudantibus non ipse collaudat?

uers. 33. Et placebit Deo super uitulum nouellum, cornua producentem et ungulas. Hic psalmodie uirtus exponitur: quia multo acceptior est laus puro corde fusa Deo, quam potest pecudum placere mactatio. Iste enim prioris oblationis mos fuit, ut pro peccatis  offerretur nouellus uitulus. Significabat enim hec uictima innocentis ac noue uite munera secutura, que defensionem haberet in cornibus, pedum uero munimen in ungulis, per quas seculi istius aspera conuersatione sanctissima calcaremus. Producentem, quod ait, cornua, illud significat, quia Christianorum populus per dies singulos uirtute Domini semper augetur

uers. 34. uideant pauperes et letentur; querite Deum, et uiuet anima uestra. Postquam dixit plus esse sacrificia laudis quam pecudum immolationes, conuertitur ad pauperes, commonens ut debeant letari, quando iam non in solis facultatibus oblatio posita est, sed in mentis affectu, ubi et pauper potest esse ditissimus. Nolite ergo, diuites, gloriari, qui potestis  habere uitulos cornua producentes et ungulas, quia Deus ista respuit, et mundissimum cor requirit, quod illi magis habent qui diuitias uestras obnoxia mente non querunt. Sequitur, querite Deum, et uiuet anima uestra. Pauperes monet ut escam mentis querant, non corporis, et illum panem desiderent angelorum, unde potius anima saginetur. Respiciamus quod dicit, uiuet anima uestra, dum et peccatorum uiuat anima. Sed illud proprie uiuere dicimus, quod in beatitudinis iucunditate consistit. Illud autem licet uiuat, 232 mori iuste putamus, quod perpetua tristitia et grauissimis doloribus oneratur.

uers. 35. Quoniam exaudiuit pauperes Dominus, et uinctos suos non spreuit. Exaudiri quidem pauperes gratanter audimus; sed qui sint isti pauperes diligentius  inquiramus. Pauperes sunt Christi, sicut sepe diximus, qui mundi istius diuitias uoluptatesque despiciunt, et eligunt indigentiam humanarum rerum, ut spiritualibus epulis farciantur. Hos exaudiri dicit Dominus Christus, qui indigentia mundi repleti sunt, et tanquam si totum possideant, sic paupertatis sue securitate letantur; sicut Apostolus monet: Tanquam nichil habentes, et omnia possidentes . Nam quod dicit, et uinctos suos non spreuit, omnes quidem communiter uincti sumus lege peccati, et quibusdam compedibus irretiti, quia desideria humana perquirimus. Sed Dominus uinctos suos non spernit, id est qui eius legibus uinciuntur. Ipsos  enim liberat a laqueis carnalibus, quos suis regulis connexos agnouerit.

uers. 36. Laudent eum celi et terra, mare et omnio que in eis sunt. Datur magnarum rerum breuis et absoluta sententia, ut in celi commemoratione omnia eum debeant laudare celestia, terre quoque terrestria, maris uniuersa natantia. Et ut fieret perfecta conclusio, dictum est, et omnia que in eis sunt. Sic ad Domini laudes inuitatur quidquid creaturarum esse cognoscitur; sic et Apostolus complectitur dicens: Ut in nomine Iesu omne genu flectatur celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris 

uers. 37. Quoniam Deus saluam faciet Sion, et  edificabuntur ciuitates Iude; et inhabitabunt ibi, et hereditate acquirent eam. Quale opus sit Domini in Ecclesie sue constructione, ex laudum ipsarum magnitudine potenter aduertitur, quando celum, terra, mare, et omnia que in eis sunt, laudare Dominum commonentur, quia saluam faciet Sion, que hic multis persecutionibus, multis fatigatur angustiis. Sion enim Ierosolymitano templo coheret, paruus omnino colliculus, sed nominis qualitate grandescens; significat enim speculationem, qua sola respicitur Deus, in qua diriguntur corda fidelium, et omnium creaturarum rationabilium una felicitas, si Dominum contemplentur auctorem. Aedificate sunt enim ciuitates Iude, quando Ecclesia catholica per humilitatem piam toto orbe diffusa est. Non enim in edificiis parietum gaudet Dominus, qui sunt utique uetustate  perituri; sed fidelium deuotione, hoc est lapidibus uiuis, unde Ierusalem futura construitur. Et bene dictum est, ciuitates Iude, id est Domini Saluatoris, qui ex origine Iude carnis propagatione descendit; sicut de ipso legitur: uicit Leo de tribu Iuda . Sed ne tantum ciuitates, non etiam habitationes futuras aduerteres, dicit, et inhabitabunt ibi; quod est proprie fidelium inhabitare, ubi constanter mentis puritate uersantur. Hanc autem Ecclesiam hic habitant Christiani. Hereditate uero acquirent eam, quando ad Ierusalem illam eternam Domini miseratione peruenerint. Hereditas enim ipsa est que, sicut iam dictum est, non morte, sed testatore in eternum uiuente prestabitur.

uers. 38. Et semen seruorum eius possidebit eam,  et qui diligunt nomen eius inhabitabunt in ea. Terminum psalmi istius promissio beata concludit; sed quantum grande est premium, tantum adhibere intelligentie debemus adnisum. Semen hic operam sanctam, non carnis progeniem debemus accipere. Nam illos reprobatos constat esse, qui se ex Abrahe descendere gloriabantur origine, quibus dictum est a Domino: Si filii Abrahe essetis, opera Abrahe fecissetis . Quod si semen bonos actus, ut in multis locis dictum est, uelimus aduertere, integra nobis poterit constare sententia. Nam quicunque imitatores eorum sunt, qui Deo factorum probitate placuerunt, ipsi possidebunt futuram terram, que  nullo iam fine mutanda est; regnum scilicet Domini, quod sanctis suis fideliter pollicetur. Et ne forsitan semen istud detraheres ad carnis originem, unde Iudei maxime gloriantur, preceptum addidit generale: Et qui diligunt nomen eius inhabitabunt in ea. Ipsum est enim quod superius dixit, semen seruorum, quod hic, qui diligunt nomen eius. Inhabitabunt in ea, dixit, perpetua felicitate potientur. Terra, que iam non spinas tribulosque producit, que homines labore non pascit, que uenena non parturit, que nunquam suos incolas perdit, que non uicissim sole atque astris, sed quod est felicius, iugiter de proprio auctore lucebit. Et nota quod ordine suo psalmus iste conclusus est. Primum quod ex persona Domini Christi prolatus est. Deinde inchoauit ab oratione.  Tertio passionis dominice gesta memorauit. Quarto uerbis Euangelii assona ueritate consensit. Quinto in spe fidelis populi dicta conclusit. Sic quartus iste psalmus est qui passionem Domini predicta lege prophetauit.



Conclusio psalmi.

Audiuimus psalmum celesti dispensatione mirabilem, ubi quanta est in diuinitate potestas, tanta in humanitate constat humilitas. Assumpsit sanctum uerbum naturam nostre imbecillitatis, sicut titulus ait: Pro his qui commutabuntur; ut per indebitam mortem suam liberaret nos a morte iustissima. Intrauit erebi [ms. A., erea] claustra, ut panderentur inferna. uictus est interitus Saluatoris aduentu, et perpetuas tenebras iure perdidit, postquam eternum  lumen accepit. Debellauit diabolum per humanam naturam, quam tenebat obnoxiam; et per imbecillitatem carnis superatus est fortis, quando supra uniuersas rationabiles creaturas extulit quod omnibus spiritualibus infirmius fuit. Cui enim dixit angelorum, sicut Apostolus ait, Sede a dextris meis ? Nam quelibet alia natura non est unita Christo, sed sola carnis nostre glorificata susceptio. Reuera omnipotens, reuera misericors, qui damnata beauit, perdita restituit, obnoxia liberauit, miserias nostras a nobis fecit alienas, et prestitit hominem per suam mortem uiuere, quem creatum immortalem diabolus fecerat interire. Concede, omnipotens Deus, ut qui pro nobis carne dignatus es pati, dones nobis quod coronare digneris.



233 EXPOSITIO IN PSALMUM LXIX



In finem Dauid, in rememorationem quod saluum me fecit Dominus.


Finis et Dauid, ut sepius dictum est, significant Dominum Saluatorem, ad quem diriguntur hec uerba fidelium; quia totus hic psalmus ex persona martyrum dicitur, qui uaria quidem persecutione laborabant, sed spem fixam habere in Domino minime desinebant. Adiectum est, in rememorationem. Duobus enim modis memores sumus, cum peccatorum recordatione supernam iustitiam formidamus, et iterum dum concessa beneficia purissimo corde retinemus. In trigesimo septimo itaque psalmo, ubi hec  uerba posita sunt, metus est futuri iudicii, et recordatio peccatorum; hic autem spes liberationis, et futuri premii promissa securitas sustinetur. Nam ut hanc recordationem ostenderet, adiecit, quod saluum me fecit Dominus; ut non de metu hec memoria, sed de accepto beneficio probaretur esse concepta. Congruum quippe fuit, ut quoniam in superiori psalmo passionem suam narrauerat Dominus Christus, spemque resurrectionis addiderat, post caput suum similiter et membra loquerentur, quatenus et passiones suas fideles edicerent, et spem uotiue resurrectionis assumerent.



Diuisio psalmi.

Martyrum confessorumque populus, qui multiplici quidem, sed felici clade laborabat, prima positione  Dominum deprecatur ut a persequentium periculis liberetur, et irrisiones eorum irritas faciat; quatenus conuersi, dicta sua salutariter erubescant. Secunda parte supplicat ut magnificans Dominum exsultet turba fidelium, quoniam ipse pauperes et egenos suos iuuare et liberare dignatur.



Expositio psalmi.

uers. 1. Deus, in adiutorium meum intende; Domine, ad adiuuandum me festina. Pia confessio initium sumit a Domino, unde nouit periclitantibus uenire presidium. Et ut erumnas suas beatissimorum martyrum cetus ostenderet, dicit, in adiutorium meum intende. Tunc enim adiutorium poscimus, quando periculis subiacemus; ut aliquo remedio  subleuati, calamitates diuersarum possimus uincern passionum. Intende, dicit, propitius respice; quia omnia Dominus, etiam cum non rogatur, agnoscit. Sed mos iste periclitantium est, ut ita liberari credant, si se a Domino respici posse cognoscant. Et ne longius protraheretur beneficium quod sciebat uenturum esse, adiecit: Domine, ad adiuuandum me festina. Sic dicitur, festina, quasi misericordia diuina tardaret, et per moram aduentus eius fierent tormenta grauiora. Festina ergo dicit Domino, qui festinabat de huius seculi clade liberari. Nam illi coniuncta est uoluntas et accelerata perfectio, dum omnia Creatori seruiunt, quoniam eius imperio cuncta famulantur. Sic in uno uersiculo multa conclusa sunt. Que figura dicitur epitrochasmos, id est dicti rota  tio, cum ea que latius sentienda sunt, breuiter explicantur. Sed non sequendus in omnibus generaliter hunc locum facundissimus Cassianus (in decima collatione  tanto honore concelebrat, ut quidquid monachi assumpserint, sine huius uersiculi trina iteratione non inchent. Quem repetita sepius laude congeminans, nimis utilem probat esse eius memoriam.

uers. 2. Confundantur et reuereantur inimici mei, qui querunt animam meam; auertantur retrorsum et erubescant qui cogitant mihi mala. Imitator capitis sui populus martyrum, emendationem inimicorum suorum expostulans, dicit: Confundantur et reuereantur inimici mei. Confundi est, quando uoluntates suas  iniqua conscientia studio ueritatis agnoscens, de facti sui peruersitate turbatur. Reuereri est, quando iustitiam lesam nostra operatione cognoscimus, et pro his rebus penas nos incurrere formidamus. Quod illis accidit qui, peruersitate damnata, ad pietatem Domini conuersionis studio redire festinant. Sequitur, qui querunt animam meam. Bene singulari numero animam suam posuit turba fidelium, quibus est  anima et cor unum . Querebant ergo inimici animam fidelium non ad uenerationem, sed ut satisfacientes odiis suis eam a corpore suo segregarent. Quod factum est in martyrum passionibus, quando eos trucidabat persecutor infensus. Legitur et in bono, queri, sicut est: Periit fuga a me, et non est qui requirat animam  meam . Et quia hoc uerbum homonymum est, addidit, ut auferant eam; quatenus istud in malum positum intelligere debuisses. Subiunxit, auertantur retrorsum et erubescant qui cogitant mihi mala. Auertitur retrorsum qui , a praua cogitatione discedens, Domini iussa subsequitur. Sensus ergo talis est: Qui cogitant mihi mala, hanc retributionem suscipiant, ne in sua iniquitate persistant. O pia sanctorum, etiam ipsa que putatur aduersitas! Melius optabant inimicis quam sibi ipsi petere uidebantur in prosperis constituti.

uers. 3. Auertantur statim erubescentes, qui dicunt mihi: Euge, euge. Prioris sensus excultio est, ut a suo proposito erubescentes, uelociter compellantur abscedere, qui falsis laudationibus cognoscuntur  fidelissimos increpare. Euge enim sermo laudantis est; sed hic sub ironia, id est sub irrisione dictum aduerti debet, quoniam ab inimicis uidetur esse prolatum. Siue illos increpat qui afflictiones martyrum penasque collaudant, et non ad auctoris gloriam referunt quod eis est larga pietate concessum. Nam utrumque uitiosum est, aut alienis calamitatibus illudere, aut homines de sua possibilitate laudare.

uers. 4. Exsultent et letentur in te omnes qui querunt te, Domine, et dicant semper: Magnificetur Dominus, qui diligunt salutare tuum. Postquam de persequentium iniquitate et conuersione locutus est, secunda positione deprecatur ut exsultent et letentur omnes qui diligunt Dominum Christum. Illis enim confusio et uerecundia, istis exsultatio et letitia perennis  optatur; 234 sicut in Euangelio Dominus dicit: Et ibunt hi in supplicium eternum, iusti autem in uitam eternam . Sed hunc ueracis letitie modum competenter insinuat. Dicendo enim, in te, fatetur caducam esse letitiam que humana presumptione gloriatur. Adiunctum est, omnes qui querunt te, Domine, non suis uiribus, sed tua pietate requisiti. Nam ut te quereret genus humanum, tu illud de celo prospiciens misericorditer inquisisti; ipse enim ad nos uenit, ut ad illum redire mereremur. Isti tamen qui Dominum querunt, quid debeant dicere salutariter admonentur, id est, dicant semper: Magnificetur Dominus. Semper, continuum tempus ostendit, quia nunquam debet a laude Domini  cessari. Et ut nobis sensus ipse manifestius elucescat, uerborum ordo reddendus est; hoc est: Dicant semper qui diligunt salutare tuum: Magnificetur Dominus. Intelligamus hoc uerbum ab humana consuetudine fuisse mutuatum. Magnificatur enim ille qui laudibus crescit, qui bona opinione grandescit. Ceterum Deus non habet incrementum, quia ipse in se totus, singularis, et ineffabilis intelligitur plenitudo; nec aliunde potest crescere, qui consueuit creaturis omnibus incrementa prestare. Sed magnificando, nos inde proficimus, et cum laudes Deo sancta mente persoluimus, nostra conscientia semper augetur.

uers. 5. Ego uero egenus et pauper sum; Deus adiuuat me: adiutor meus et liberator meus es tu, Domine:  ne tardaueris. Turba fidelium cum dominice passionis imitaretur exemplum, ipsa quoque uerba eius ad suam transtulit psalmodiam. Dicit enim ex persona sua Dominus in alio psalmo: Ego uero egenus et pauper sum; Dominus curam habet mei ; sicut et hic dictum est a persona beatorum. Sed dum dicit: Ego uero egenus et pauper sum, significat illos diuites fuisse mundanos, de quibus dicit: Confundantur et reuereantur inimici mei, qui querunt animam meam. Sed uideamus, cum sit celesti thesauro ditissima, ubique se egenam et pauperem dicit gloriosa paupertas; utique, quia mundanas copias non habet, et intus, ubi est diues, semper ambit, semper desiderat, semper accipit; sicut Apostolus dicit: Fratres, ego me non arbitror apprehendisse ; et iterum: Si quis existimat se scire aliquid, necdum cognouit quemadmodum eum oporteat scire . uides merito dici tales egenos, tales pauperes, qui continue acquirere gratiam Diuinitatis exoptant. Egeni enim sumus quando iugiter indigemus; pauperes, dum semper ad beneficia ipsius auida mente properamus. Sequitur, Deus adiuuat me, id est in tribulatione mundana, ubi cum uitiorum aduersitate pugnamus, ubi et spiritus immundos hostes patimur, et Domini miseratione liberamur. Addidit utrumque coniunctum; ut adiutor sit Dominus in necessitatibus, et de hac seculi clade liberator. Et intende quia dicit, tu, Domine, ut tota spes nostra ad eum debeat fixa respicere. Sequitur, ne tardaueris. Periclitantium mos est tardum iudicare, quamuis  celerrimum prestetur auxilium. Ille enim competenter et mensurate facit omnia; sed nos tardum putamus, quod desiderio magno requirimus.



Conclusio psalmi.

Totus hic psalmus celestis philosophie luce resplendet; est enim morali probitate formatus: petens in afflictionibus remedium, et inimicorum saluberrimam confusionem; ut erubescentes mala sua deserant, qui prauis actibus obsecundant. Deinde bonorum letitiam et eterna gaudia compromittit, et quod est in afflictione summa presidium, celerrime Dominum uenire deprecatur, qui huius mundi pregrauantes angustias aduentus sui uisitatione submoueat. Illo enim uiso, diaboli corruit superbia, que  olim impia dominatione regnabat. Religatus est qui mundum peccatorum uinculis illigabat; et eousque Domini uirtute perductus est, ut nunc sanctos paueat, qui pridem humano generi nequissimus imperabat. Unde desideranter et sepe dicendum est: Adiutor meus et protector meus es tu, Domine: ne tardaueris.



EXPOSITIO IN PSALMUM LXX.



Dauid psalmus, filiorum Ionadab, et priorum captiuorum.

Dauid et psalmus assidua iteratione notissima sunt. Quod autem dicit, filiorum Ionadab, et priorum captiuorum, uirtutem psalmi per historicas causas insinuat, in uestibulo monens, quod in penetralibus inquiratur. Ieremias enim propheta refert   Ionadab fuisse Dei sacerdotem, qui filiis suis precepit in templo degere, et probabili se sobrietate tractare; quod eos constat fecisse, et obedientie sue apud Deum magnam gratiam comperisse; qui nunc pro fidelibus ac deuotis ponuntur. Nam et ipsum nomen indicat causam. Ionadab quippe interpretatur Domini spontaneus, id est, qui Deo incoacto desiderio seruiebat, sicut scriptum est: uoluntarie sacrificabo tibi . Sequitur, et priorum captiuorum. Hanc historiam Regum textus enarrat. Nam cum Isreliticus populus diuina mandata contemneret, prime, secunde, et tertie captiuitati decretus fuerat subiacere. Sed ut agnoscens ad supplicationem Domini correcta mente remearet, antequam prima captiuitas proueniret, per prophetam  eis hoc malum denuntiauit esse uenturum. Sed illi consueta nequitia in sua obstinatione manserunt. Isti ergo nunc in loco contumacium ponuntur, qui frequenter admoniti corrigere noluerunt. Commonemur ergo in hoc titulo ut deuotionem habeamus filiorum Ionadab, non contumaciam Iudeorum, qui captiui esse meruerunt. Psalmus enim totus ad hominem pertinet fidelem qui mundi spem renuens, in Domino pura deuotione confisus est: gratiam diuinitatis tota nobis intentione commendans, per quam peccatorum nostrorum nexibus possimus absolui.



Diuisio psalmi.

Per figuram ethopeiam introducitur persona generalis, que peccatorum captiuitate liberata diuinis mandatis adherebat: predicans 235 nobis Christi  Domini eximiam caritatem, que nullis meritis precedentibus gratis semper impenditur. Hec in prima parte psalmi ab humanis iniquitatibus iugiter se petit debere liberari, ut Domino gratias referre mereatur. Secundo loco supplicat ne in senectute eius beneficiis priuetur, cuius auxilio in iuuentute protecta est. Tertio loco dona eius enumerans, iugiter se agere gratias pollicetur.



Expositio psalmi.

uers. 1. Deus, in te speraui; Domine, non confundar in eternum. Hic iterum hypothetici syllogismi facies nobis decora subridet eo modo. Si, Deus, in te speraui, Domine, non confundar in eternum: attamen,  Deus, in te speraui; igitur non confundar in eternum. Nunc que sequuntur, Domino iuuante, tractemus. Eligitur quidam fidelium, qui et primis temporibus fuit, et in presenti esse non desinit, et usque ad finem seculi perfecta in Domino mentis soliditate consistit. Hic totam spem suam in Domino ponens, gratie nobis diuine sacramenta commendat, ne false in nobis presumentes, muneris eius prosperitate uacuemur. Intelligamus quid est, quod se petit non confundi in eternum; scilicet in illa iudicii retributione ubi confundi omnino penale est. Hic enim frequenter prospere confundimur, quando a pessima intentione reuocamur, et in bonam partem traducti probabiliter erubescimus, qui pridem de nostro scelere gaudebamus. Premisit ergo causam quare confundi  non debeat in eternum, scilicet quoniam sperauit in Domino.

uers. 2. In tua iustitia libera me, et eripe me. inclina aurem tuam ad me, et libera me. Cum dicit: In tua iustitia, misericordiam petit diuinam: illius quippe est iustitie parcere supplicanti. Sic enim equitati ipsius placitum est homini remittere, qui sua noscitur facta damnare. Libera ab imminentibus periculis dicit; eripe a potestate diaboli, ne cum eo sub eternitate damnetur. Cum enim dicit, inclina, humilem se iacere profitetur: quia nisi diuina gratia ad hominem se liberandum inclinauerit, ad illam misericordiam suis meritis non potest peruenire quam cupit. Non est enim cuiusquam meritum, quod ad illum attingat, nisi ipse misericors ad peccatores  pronus adueniat.

uers. 3. Esto mihi in Deum protectorem, et in locum munitum, ut saluum me facias: quoniam firmamentum meum et refugium meum es tu. Potest aliquos, nisi bene inspiciatur, offendere, quod supra protectionem diuinam munitum locum noscitur addidisse: quasi uero locus defendat, quem uirtus superna non uindicat. Sed prima sententia rogat ut ab inimicis spiritualibus eius anima protegatur; deinde petit etiam corporis sospitatem, que ab inimicorum telis ac gladiis loco munitissimo uindicatur. Metaphora a castellis tracta, quia tunc aduersarios euadimus, quando locis munitissimis uindicamur. Sed locus iste diuina protectio est, sicut in alio psalmo dicit: Sub umbra alarum tuarum protege me .  Quando enim cum Christo sumus, nullas diaboli insidias formidamus; quoniam fraudatur nequissimus ille proprio uoto, ubi est diuina defensio. Et uide sua suis quam pulchre sunt reddita. Firmamentum pertinet ad protectorem; refugium ad locum munitum. Que duo merito sibi a Domino uenire credidit, quia nichil suis uiribus applicauit. Aestimo hic et aliud sentiendum, ut firmamentum in hoc seculo Dominus dicatur, ubi et patientia queritur; refugium in illa beatitudine eterna ubi iam aliquod periculum non timetur.

uers. 4. Deus meus, eripe me de manu peccatoris, et de manu contra legem agentis et iniqui. Clamat homo ille generalis  ut eripiatur a potestate noxia peccatoris, qui semper illud affectat facere quod nec diuine legi, nec equitati certum est conuenire. Sed quia peccatorem uniuersaliter dixerat, nunc eum partibus duabus exponit dicens: De manu contra legem agentis et iniqui. Contra legem agit qui accepta lege facit contra regulas mandatorum: ut sunt Iudei, qui inter reliquas gentes legem suscepisse noscuntur. Iniqui uero sunt pagani, quamuis et Iudei, qui nulla Domini lege refrenantur, sed more ferarum faciunt quodcunque libuerit. Sic omnem peccatorem duabus his partibus probatur amplexus. Ita et Apostolus loquitur de genere utroque peccantium: Qui sine lege peccauerunt, sine lege peribunt; et qui in lege peccauerunt, per legem iudicabuntur .

uers. 5. Quoniam tu es patientia mea, Domine; spes mea a iuuentute mea. Dicit quapropter de manu peccatoris eripi debuisset; scilicet, quia patientia ipsius Dominus erat; ut cum ad ipsum intenderet, et per eum se saluandum crederet, omnia libenti animo sustineret. Patientia est enim honestatis aut utilitatis causa, rerum arduarum ac difficilium uoluntaria et diuturna perpessio. Sequitur, spes mea a iuuentute mea. Premisit patientiam, et spes eius digne secuta est; sicuti et Apostolus dicit: Tribulatio patientiam operatur, patientia probationem, probatio autem spem . Prius est enim, ut cum Dei gratia per patientiam probemur, et tunc illam fructuosam spem, ipso donante, habere merebimur.  Nam quod addidit, a iuuentute mea, illam etatem significat in qua Domino credidit. Nam quocunque tempore ad ipsum ueniatur, merito iuuentus nostra dicitur, quia in ipsa plenissimo robore solidamur. Siue illud, a iuuentute mea, significat ex quo cepit contra diaboli pugnare uersutias. Ipsa enim etas est que ad certamen dirigitur, et ad colluctationes arduas aptissima uiuacitate preparatur.

uers. 6. In te confirmatus sum ex utero; de uentre matris mee tu es protector meus: in te cantatio mea semper. Hunc uersum paulo sollicitius perscrutemur, ne nobis aliqua obuiare possit absurditas. Dixit enim: Spes mea a iuuentute mea. Nunquid confirmatio eius in Deum esse potuit, quando in materno utero nulla fultus ratione uegetatus est, maxime cum legatur:  Ecce enim in iniquitatibus conceptus sum, et in delictis peperit me mater mea ? Sed hic uterum sancte matris Ecclesie debemus accipere, ubi primum fidei rudimento concipimur, deinde ex aqua et Spiritu sancto generamur. Tunc enim confirmatio nostra potest esse Dominus, quando ad eum fidei munere uenerimus. Addidit, tu es protector meus; utique, quoniam aduersus 236 diaboli nequitias ipse nos protegit ac defendit; et in hoc mundo prestat euadere, ne peccatis possimus onerantibus interire. Sequitur retributio premiorum, ut sicut semper beneficia, ita et psalmodia debeat esse continua. Nam si tempus a muneribus non uacat, quare se quispiam ab eius glorificatione suspendat? Significat enim et  presens seculum et futurum. Hic enim illi pro liberatione cantamus, ibi autem gratias pro eterna remuneratione peragimus. Ita fit ut Dominus laudari semper debeat, quia continuum est omne quod prestat.

uers. 7. Tanquam prodigium factus sum multis: et tu adiutor fortis. Prodigium in hoc seculo fit fidelis, quando alia sectatur quam potest amare peccantium multitudo: querunt illi diuitias, iste pauperiem; querunt illi epulationes, iste ieiunia; querunt denique illi gaudia, iste tristitiam. Quemadmodum ergo non potest uideri prodigium, qui se contra multorum cognoscitur tractare consensum? Hoc est quod oratores humile [ed., humilis] cause genus esse dixerunt, quod sic contemptibile creditur, ut portentum  potius estimetur. Sed negligende sunt humane imputationes, quando diuine nobis probantur fauere uirtutes. Caducum est enim omne contrarium, ubi adiutor probatur esse fortissimus. Sed cum dicit, adiutor, admonet ut, Dei gratia suffragante, nos quoque ad bonum niti et contendere debeamus, ne diuinis beneficiis inueniamur aduersi.

uers. 8. Repleatur os meum laude tua, ut possim cantare gloriam tuam, tota die magnificentiam tuam. Dixit hactenus humano generi quam diuersa beneficia contulisset, nunc quoque et hoc petit a Domino, ut possit ei gratias agere competenter. Nam si ille os nostrum non repleat, nec lingua mouetur, nec desideria honesta flammantur. Magna  nostra felicitas est totum petere, nec petendo  semper horrere. Creator noster inde magis offenditur, si a pia supplicationis importunitate cessetur. Sequitur causa cur repleri desiderauerit os suum laudibus Christi, scilicet, ut possim cantare gloriam tuam. Gloria est multorum ore celebrata laudatio. Sed huic bono addidit perpetuitatem; nam cum ponit, tota die, nunquid noctibus a laudibus Domini dicit esse cessandum, maxime cum se illo tempore laudibus Domini catholica consoletur Ecclesia? Tunc enim uespertini, tunc nocturni, tunc matutini peraguntur, cum populus fidelis inuigilat. Sed dicendo diem, conclusit et noctem; sicut et in Genesi legitur: Factum est uespere, et factum est mane dies unus . Que figura dicitur synecdoche, id est a parte totum. Magnificentiam uero dicit, quia magna  prestitit, ut aurem suam ad humilem inclinaret, ut protegeret periclitantem, ut eriperet de manu peccatoris, ut eam confirmaret ex utero, et de uentre matris protegere decreuisset. Sic uno magnificentie nomine predictorum beneficiorum laus cuncta conclusa est.

uers. 9. Ne proiicias me in tempore senectutis; cum defecerit uirtus mea, ne derelinquas me. uenit ad secundam partem, in qua uehementius supplicat ne tempore senectutis sue proiiciatur a Domino, quando fessa uirtus corporis plus indiget adiuuari. Sed hanc senectutem non solum etatem finitimam debemus accipere, sed etiam cum tribulationibus crebris atque martyriis robur anime consenescit. Hoc enim significat,  cum defecerit uirtus mea, id est quando patientie firmitas quassata mollescit, nec sustinere potest uiribus suis onus tribulationis impositum. Tunc ergo se petit non debere derelinqui, quia cum ipso totum poterat sustinere.

uers. 10. Quia dixerunt inimici mei mihi, et qui custodiebant animam meam consilium fecerunt in unum. Redditur causa cur ad subueniendum pietas Domini debeat prouocari: quoniam debilitate captata insidiantium feruor accensus est, dum credunt facile decipi, a quo non potest defectis uiribus obuiari. Et ne crederentur leues inimici anime sue, dicit aduersus eos qui custodiebant eum, ad decipiendi scilicet studium, non ad salutis uotum. Sequitur, consilium fecerunt in unum. Truculentior semper est  inimicorum adunata collectio, et quod non diuiditur, grauius uno fasce portatur. Nam cuiusmodi sit istud consilium subsequenter exponit: ait enim:

uers. 11. Dicentes: Deus dereliquit eum; persequimini, et comprehendite eum, quia non est qui eripiat eum. Hoc est quod uir ille fidelissimus siue in afflictionibus positus, siue in senili etate metuebat. Hostes enim carnales mundana potius contuentes, cum uiderint hominem crebra calamitate fatigatum, credunt a Deo desertum, qui diuinam putant gratiam in solis corporeis uiribus constitutam. Persequimini eum, dixerunt, quia fugere non poterat. Comprehendite, quia reluctari uiolentissimis non ualebat. Ex eo enim a Domino derelictum arbitrati sunt, quia eum truculentie sue traditum esse senserunt. Quod quidam et Domino  Saluatori applicandum esse putauerunt. Sed decentior ordo est dictionis: ne personam quam in medium deduximus, incongrua subito uarietate mutemus. Sequitur, quia non est qui eripiat eum. Dementes prorsus, qui hoc estimabant potius quod uidebant, quasi Deus deserat premiis, quos exponit iniuriis, et non magis coronare uelit, quos probari debere permittit. Sic deliberat qui ad oculum iudicat. Negauit presentem Dominum qui fidelibus suis uisuale uenire non putauit auxilium, dum credidit non existere quem arbitrabatur humanis conspectibus non adesse.

uers. 12. Deus, ne elongeris a me; Deus meus, in adiutorium meum respice. Humana putat infirmitas elongare Deum, quando ei uenire tardat auxilium.  Ille enim nec motu progreditur, nec de loco ad locum transfertur; sed omnia ineffabiliter replens, uniuersa uoluntatis sue uirtutibus administrat. Petit ergo ne gratia eius ab ipso discedat, et grauioribus iniquorum exponatur insidiis. Addidit, Deus, in adiutorium meum respice. Quia se nouerat affligendum, orat ut per adiutorium Domini ei digna patientia tribuatur. Nam quem ille adiuuat, malorum contritione non deficit; sed tunc spe potius erigitur, quando tribulationum fasce pregrauatur.

uers. 13. Confundantur et deficiant detrahentes anime mee; operiantur confusione et pudore qui querunt mala mihi. uenit ad increpationes saluberrimas, quales catholica facere consueuit Ecclesia. 237 Confundantur  enim dicit, cum tua uiderint disposita non mutari. Deficiant detrahentes anime mee, id est obloquentes inaniter, qui institutum rectum mordacibus derogationibus solent oblatrare. Admonet enim tales patientie uirtute superari, quos tantum precepit sustinere, ut ipsi magis in suis oblocutionibus deficere uideantur; quatenus saltem cessent sua nimietate fatigati, si nequeant desinere ratione conuicti. Sequitur, operiantur confusione et pudore. Pulcherrimis uerbis depingitur iniquorum uentura correctio. Operiantur dixit, quasi quodam uelo roseo uerecundie eorum facies obtegantur; quod solet accidere his qui actiones pristinas uita meliore condemnant. Addidit, qui querunt mala mihi, sicut illa mulier periclitanti Iob proprio uiro dicebat: Dic  uerbum in Deum, et morere . Quod praui solent facere suasores, qui blandimento salutis carnee occulto uulnere animas uidentur impetere.

uers. 14. Ego autem semper in te sperabo, et adiiciam super omnem laudem tuam. Decursa emendatione, quam peccatoribus deprecatus est accidere, ad suam delectationem bonumque conuertitur; ut sicut illi de diuina potentia desperabant, ita iste sperare se semper dicat in Domino. Que figura dicitur syncrisis, id est collatio, quando quis meliorem causam suam quam aduersarii esse demonstrat. Sequitur, et adiiciam super omnem laudem tuam. Hoc plane nisi diligentius intueamur obscurum est. Nam quamuis diuinis laudibus nichil possit adiici, quando augmentum non recipit admiranda perfectio, tamen est quod ab hominibus  possit noua predicatione celebrari. Nam cum dixero uerbum Patris fecisse celum et terram et omnia que in eis sunt, perfecta Dominum deuotione laudaui. Sed cum adiunxero incarnatum esse pro salute cunctorum, adieci cumulum laudibus plenis. Sic enim inferiora testantur, quod ista laudis adiectio ad incarnationem omnipotentis uerbi absolute pertineat.

uers. 15. Os meum pronuntiauit iustitiam tuam, tota die salutare tuum: quia non cognoui negotiationes. Iustitia Patris Saluator est Dominus, quem se pronuntiaturum gentibus pollicetur. Et ne forte aliam crederes esse iustitiam, addidit salutare tuum. Quid enim aliud denuntiare potuit fidelis, nisi unde fides Christiana surrexit? unde Ecclesie in toto orbe fertiles  pullularunt? unde salus mundi gloriosa incarnatione prouenit? Tota uero die  continuum tempus ostendit. Sequitur, quia non cognoui negotiationes. Pars ista uersus, nisi bene requiratur, recipere cognoscitur questinem. Nam si omnis negotiator omnino damnandus est, nec illi hanc penam refugiunt, qui artes reliquas exercere noscuntur. Quid est enim aliud negotiatio, nisi que possunt uilius constare [ed., comparari], carius uelle distrahere? Deinde in uitas Patrum Paphnutium illum sanctissimum uirum per reuelationem negotiatori legimus comparatum, et inuenimus hodieque in Ecclesia Dei tractantes quidem mercimonia, sed summa fide pollentes. Actus enim pessimus, non res honesta  damnatur; sicut et diuitem legimus non introire in regnum celorum, cum tamen Iob, Abraham, Isaac, Iacob, patriarche facultatibus quoque fuerint affluentes. Nogotiatores ergo illi abominabiles estimantur, qui iustitiam Domini minime considerantes, per immoderatum pecunie ambitum polluuntur, merces suas plus periuriis onerando quam pretiis. Tales Dominus eiecit de templo dicens: Nolite facere domum Patris mei domum negotiationis, speluncam latronum . Ergo sensus iste taliter complectendus est, ut putamus: Os meum pronuntiauit iustitiam tuam, quia non cognoui negotiationes, illas scilicet que malis actibus inquinantur.

uers. 16. Introibo in potentiam Domini; Domine, memorabor iustitie tue solius. Potentiam homines estimant  per negotiationes acquirere, et in hoc mundo fieri preminentes. Iste beatus, neglecto tali proposito, introire se dicit in potentiam Domini, id est ad regna celestia, ubi reuera peruenisse certa felicitas est. Introibo autem dixit, ut ostenderet Ierusalem supernam clausam perfidis, apertam esse fidelibus. Et quid ibi facturus sit subsequenter enarrat: Domine, memorabor iustitie tue solius; illo scilicet tempore cum agnos sequestrat ab hedis, cum totos gentium populos momentanea equitate discernit, cum impios in gehennam, fideles mittit in requiem sempiternam. Tunc enim uere memor erit iustitie solius Domini, quoniam eam et mirabilem, et singularem esse cognoscit.

uers. 17. Deus, docuisti me a iuuentute mea; et usque nunc pronuntiabo mirabilia tua. Iuuentutem diximus  debere accipi ex quo ceperit homo ad diuinam gratiam peruenire, quia tunc anime uiribus firmus, tunc incipit esse robustus. Docuisti autem, siue ad libros pertinet diuinos, siue ad infusam celitus fidem. Et ne tantum hanc scientiam in primordiis crederes acquisitam, dicit, quod beatis mentibus solet accidere; et usque nunc, ut per spatia temporum eius doctrina creuisse uideretur. Sequitur, pronuntiabo mirabilia tua. Utique mirabilia fuerunt, ut doceretur indoctus, ut ex perfido fieret deuotus, ut ex peccatore iustissimus. Hec ergo se predicaturum esse pronuntiat, que in ipso fecerat diuina clementia.

uers. 18. Et usque in senectam et senium, Deus, ne derelinquas me: donec annuntiem brachium tuum generationi. Apud Grecos duo nomina ista diuersa  sunt; senectam grauitatem uocant, senium etatem finitimam. Sed quia Latinitas hec duo dissonantia sibi non habuit, hic etates due, quasi simili nomine nuncupantur, id est, senecta et senium. Sensus ergo talis est, ut quia se dixerat a iuuentute sua doctum, ut solam Domini iustitiam predicaret, nunc petit ut neque in matura, neque in senili etate deseratur a Domino; quatenus eius fortitudine roboratus, usque ad finem suum laudes possit debitas explicare. Sed uideamus etates iste quibus sunt assignande temporibus. Iuuentus fuit Ecclesie, quando Dominus crucifixus est Christus, quando martyrum turba dimicauit, et morientibus fidelibus Ecclesie uirtus apparuit. Senectam uero dicimus  etatem que nunc agitur proxima fini, quando proficit fides, et per uniuersas Ecclesias Dei populus augetur, cum mundi istius tempora fugitiua decrescant. Senium autem tempus illud occiduum intelligendum puto, quando et seuus ille tyrannus adueniet, et turba martyrum hanc uitam optato fine concludet. Sequitur, donec annuntiem brachium 238 tuum generationi. Homo ille fidelis loquitur introductus, petens a Domino ut usque ad senectam et senium in Ecclesie congregatione permaneat, donec brachium Patris, id est Dominum Saluatorem succedenti generationi hominum debeat predicare, sicut legitur: Et brachium Domini cui reuelatum est ? ut religio Christiana totius mundi deuotione dilatetur, maxime cum in fine seculi sanctorum predestinatus  numerus compleatur.

uers. 19. Omni que uentura est: potentiam tuam et iustitiam tuam, Deus, usque in altissima. Omni que uentura est, ad superioris uersus extrema iungendum est, id est generationi. Et ne forsitan putares illis tantum denuntiandum fuisse brachium Domini, id est Dominum Christum, qui eodem tempore fuerunt, cum ille pro nobis incarnari dignatus est, addidit, que uentura est, ut hanc predicationem usque ad finem seculi cognosceres esse faciendam. Sequitur, potentiam tuam et iustitam tuam, Deus; hic quoque reddendum est, donec annuntiem. Nam potentia ad gratiam incarnationis respicit, per quam hominem liberare dignatus est; iustitia ad iudicium, in quo Adam inobedienti mortem adduxisse cognoscitur. Nec moueat  quod ordine preposterato dicta sunt, cum hoc frequenter in Scripturis sanctis inuenias. Usque in altissima uero illud declarat, quia utrumque mirabile, utrumque gloriosum est, reparatum hominem per gratiam, qui prius fuerat per iustitiam iure damnatus. Tendamus etiam intellectum usque in altissima, quia Deus homo sedet ad dexteram Patris, regnans cum eo et Spiritu sancto per infinita secula seculorum.

uers. 20. Que fecisti magnalia! Deus, quis similis tibi? Postquam gratiam Creatoris et iustitiam eius usque in altissima dixit esse progressam, uenit ad tertiam partem, ubi hymnica exsultatione concelebrat quantam iustitiam peccantibus ostenderit, et conuersis iterum clementiam sue pietatis indulserit.  Adam quippe inobedientem protinus paradisi uoluptate priuauit; latronem confitentem ad eius amena uelociter intromisit. Hec sunt magnalia que Dominum fecisse testatur; quoniam et ad iudicandum singulariter fortis ostenditur, et ad liberandum nullus ei similis inuenitur. Que! cum admiratione legendum est, quia nullus comprehendere, nullus sufficit digne laudare. Magnalia enim a magnitudine uocitantur, que stuporem humanis mentibus per suam uidentur facere granditatem. Intulit quoque: Quis similis tibi? quia ex operibus suis cognoscitur singularis. Magnitudo siquidem facti, potentiam testatur auctoris.

uers. 21. Quantas ostendisti mihi tribulationes multas  et malas! et conuersus uiuificasti me. Quantas item sub admiratione legendum est, quasi innumerabiles passiones. Intende etiam quod dicit, ostendisti: quia fidelibus ad presens duras tribulationes ostendit, et quamuis male uel multe esse uideantur, in bonum tamen recidunt, quia prodesse contendunt. Multas ergo quantitatem, malas indicant qualitatem. Sequitur, et conuersus uiuificasti me. Si naturam uerbi consideres, semper inconuertibilis, semper probatur immobilis; sed conuersus dicit per tropologiam, id est conuerti me fecisti: quia distortus fueram lege peccati. Fidelium quippe tribulatio ducit ad uitam, sicut in Euangelio dicit: Beati qui lugent, quoniam ipsi consolabuntur .

uers. 22. Et de abyssis terre iterum reduxisti me;  multiplicasti iustitiam tuam, et conuersus exhortatus es me. Abyssos quidem legimus altitudines diuini sensus, sicut in alio loco Psalmista dicit: Iudicia tua abyssus multa . Sed hic ideo terre additum est, ut profundas mensuras et uoragines debuisses intelligere peccatorum, unde se frequenter ad uite gaudia reuocatum esse profitetur. Sed aduertamus quid sibi uelit hoc quod iterum dicit. Iterum positum est pro frequenti, eo quod multipliciter aliquid iteretur. In sexto quippe psalmo auctoritatem secuti maiorum, diximus septem modis remissionem nobis Dominum concedere peccatorum. Primo per baptismum, secundo per martyrium, tertio per eleemosynas, quarto cum debitoribus nostris debita relaxamus,  quinto per conuersionem fratrum, sexto per abundantiam caritatis, septimo per penitentiam. Forte adhuc et aliis remissionibus nostra fragilitas subleuatur. Sciendum tamen ideo iterum dictum, ut medicina eius frequentior indicetur. Nam quod dicit, multiplicasti iustitiam tuam, superiorem sensum probatur exponere: quia iustitiam suam multiplicat, quando nobis per diuersas causas afflictionum subuenire dignatur. Iustitia enim Domini sepe dicitur, cum misericordiam facit, et iterum misericordia ipsius iustitia nuncupatur, quia sibi semper utrumque coniunctum est, sicut in centesimo psalmo legitur: Misericordiam et iudicium cantabo tibi, Domine . Sequitur, et conuersus exhortatus es me. Hoc uerbum quam paternum sit debemus aduertere, ut famulos suos quamuis  premissa districtione castiget, tamen tristes permanere non patitur, dum Scripturarum diuinarum eos sancto alloquio consolatur. Exhortatio, consolatio debet intelligi, que animos componit, afflictionem releuat, et mentem sanat diuersis languoribus sauciatam.

uers. 23. Ego autem confitebor tibi in uasis psalmorum ueritatem tuam. Cum Dominus fidelibus suis per exhortationes pias premia eterna promiserit, hic iam iustus ille generalis letus ueritatem se psallere confitetur, id est, quia Domini promissa comprenda sunt, dum nescit fallere, quod eterna ueritas pollicetur. Pulchre autem definitum est psalmos uasa  esse ueritatis, quasi spiritualia dolia uinum Domini incorrupto sapore seruantia.

uers. 24. Psallam tibi, Deus, in cithara, sanctus Isrel. Frequenter diximus fidelium Christianorum duas maximas esse uirtutes, spiritualem ad bene credendum, actualem ad bene agendum, quas hic se per species musicas utrasque Domino oblaturum esse promittit. Nam quod ad spiritualem uirtutem pertinet, in superiore uersu psalmum se cantaturum esse pollicitus est; quod ad actualem, in cithara laudare se Dominum dicit. Psalmus enim  de superioribus sonat; cithara de inferioribus melos ad superna transmittit. Sed cui psallatur uel citharizetur dicit, sancto Isrel, non quem gentilitas putabat erroneum, sed quem patribus  nostris uera fides ostenderat.

uers. 25. Gaudebunt labia mea, dum cantauero tibi: 239 et anima mea quam redemisti. Labia, os interioris hominis dicit; habet enim et mens uocem suam, qua tacite clamat ad Dominum. Nam ut hoc spiritualiter intelligeres, adiecit, anima mea quam redemisti. Ipsa ergo gaudet in labiis suis internis, que se redemptam esse cognoscit.

uers. 25. Sed et lingua mea tota die meditabitur iustitiam tuam, cum confusi et reueriti fuerint qui querunt mala mihi. Sicut superius dixit: Psallam ueritatem tuam in uasis psalmorum et cithara, significare uolens anime corporisque uirtutes, ita et labia cordis sui cantatura promisit. Nunc autem adiecit, linguam meditaturam esse iustitiam Dei, id est  corporis sui substantiam, que tunc plenissime laudes Domini meditabitur, quando regnum eius in illa resurrectione perceperit. Sed ut finem seculi debuisses aduertere, sequitur, cum confusi et reueriti fuerint qui querunt mala mihi. Quod utique plenissime tunc fiet, quando a dextris iusti, et a sinistris impii fuerint collocati. Duobus enim modis confunduntur et reuerentur inimici, quando aut hic penitentiam gerunt, et se errasse cognoscunt; aut certe in aduentu Saluatoris, dum illa que fieri non credebant, suis oculis manifesta conspexerint. Tunc ergo secure exsultationis tempus est sanctis, quando iam locum dominationis impii non habebunt; et letabuntur iusti, cum malorum omnium terminus aduenerit, et bona Dominus sine fine concesserit, in qua Christianorum  permanet indefecta petitio.



Conclusio psalmi.

Cum totus hic psalmus gratiam Domini, que gratis datur, summa intentione commendet, admonet etiam nos incarnationem uerbi, per quam salus humano generi prouenit, felici uicinitate declarandam: more solis, qui proxima luce consurgens, roseam premittit auroram; ut gratiam preclari splendoris preparatus possit oculus intueri. Patres enim nostri psalmorum numerum in ueteris ac Noui Testamenti sacramentis ita crediderunt esse diuidendum, septem scilicet decadas ponentes in sabbatum, quod ad primam illam pertinet sine dubitatione culturam; octo  uero nostro tempore deputantes, qui resurrectionem Domini per singulas hebdomadas die octaua ueneramur; et ideo per utramque supputationem uetus et Nouum Testamentum sacratus iste numerus dignoscitur continere psalmorum. Quod enim centum quinquaginta possunt in numero singulorum, hoc ualent significare quindecim decades in ordine denariorum; eoque fit ut calculus iste psalmorum Nouo et ueteri Testamento competenter aptetur. Sciendum est plane quod in prima parte ueteris Testamenti, et noua misceat sacramenta mysterii. Dici enim in septenario numero et passionem Domini Christi, et in octauo calculo multa ponit de ueteri Testamento, ut utrumque culture nostre conuenire modis omnibus sentiatur. Meminisse autem debemus  arithmeticam, uel alias disciplinas psalmos commemorare frequenter, quas in subsequentibus, prout fuerit opportunum, de ipsis perstrictim aliquid commemorare curabimus; ut quamuis breuiter dicta, non tamen uideantur esse preterita. Tantum est ut astrologiam sacrilegam summa intentione fugiamus, quam etiam nobilium philosophorum iudicia damnauerunt. Quapropter presenti operi terminum ponamus, quatenus et quies parumper adhibita lectoris reparet studium, et futura pars digesta psalmorum de significantia Noui Testamenti sumat competenter initium. Amen.



EXPOSITIO IN OCTO DECADAS NOuO TESTAMENTO CONuENIENTES.



PRAEFATIO.


Explicatis septem decadibus  in figuram ueteris Testamenti, nunc ad reliquas octo ueniamus, quarum numerus plenissime nobis resurrectionis dominice cognoscitur indicare mysterium, ut, his partibus diligenter inspectis, reuera liber Psalmorum totius diuine Scripture thesaurum complexus esse uideatur. Nam licet sint omnia spiritualibus plena diuitiis, et magnis illustrata luminibus, pene nullum tamen ex his  uolumen inuenies, quod tantis rebus celestibus doceatur esse completum. Nec moueat quod pars illa quam diximus ad sacramentum Testamenti ueteris pertinere, a beatitudine Domini Saluatoris sumit initium; et iterum  in subsequentibus psalmis inuenies quod primis constat temporibus actitatum. Que omnino non debent aduersa iudicari, quia et uetus Testamentum de Nouo plenum est, et Nouum facit plerumque ueteris mentionem. Nunc ad titulum ueniamus, qui interpretatione nominis sui ad Noui Testamenti noscitur pertinere mysterium, inscribitur enim:


IN SALOMONEM PSALMUS LXXI.

Salomon interpretatur pacificus. Quis est autem reuera pacificus, nisi Dominus Christus, qui hominem diaboli uersutia deceptum, ad Creatoris sui reuocauit obsequium, fecitque colere salutis principem, qui sequebatur miserrimus mortis auctorem? Ipse enim Mediator Dei et hominum hodieque interpellat  pro nobis; quem reuera dicere nos recte pacificum ipsius uerba testantur cum dicit: Pacem meam do uobis, pacem meam relinquo uobis . Sed pax ista non est quam bella disturbent, non est quam inquietudo ulla concutiat; sed imperturbata semper atque eterna manens, nullius inimici contrarietate dissoluitur. Ipsa est de qua propheta dicit: Dabo uobis solatium uerum, pacem super pacem.



Diuisio psalmi.

Per totum psalmum propheta loquens, aduentum significat Domini Saluatoris; in una eademque persona modo humanitatem eius, modo diuinitatem alternis partibus euidenter 240 ostendens. In prima parte uerba facit ad Patrem, iudicium Filio petens  ad populos iudicandos, quod tamen predestinatum ante secula esse cognoscitur. Secunda, in iudicio Domini filios pauperum dicit esse saluandos, et humiliandam diaboli sine dubitatione superbiam. Nam et ipsum quoque uirginis partum per quasdam similitudines mirabiliter cognoscitur indicare. Tertia parte refert que bona contigerint de Spiritu sancto, et Maria uirgine, nato Domino Christo. Quarta ab omnibus regibus dicit adorandum, quia humanum genus a diaboli potestate liberauit. Quinta pronuntiat, quoniam humanis oculis uisus, firmamentum fuit credentium, et prouectus sine dubitatione iustorum. Sexta eterno Domino totius mundi consensu laudes perhibet esse soluendas. Septima hymnum Domino Christo iucundissima deuotione persoluit.  Sic Noui Testamenti clarum manifestumque initium per huius psalmi seriem constat expressum.



Expositio psalmi.

uers. 1. Deus, iudicium tuum Regi da, et iustitiam tuam Filio Regis. Cum dicitur, Deus, non uidetur hoc nomen aliquam designasse personam; sed quoniam sequitur, da Filio, certissime Pater inuocatus esse cognoscitur. Illud enim nomen relatiuum est, et hoc, quod non dicit, indicat; sicut serui appellatione sentitur et dominus. Scire autem debemus ad distinguendas declarandasque personas sancte Trinitatis sola hec nomina posse sufficere. Nam cum dixeris, Deus Pater, Deus Filius, Deus Spiritus sanctus, plenissime sancte Trinitatis uisus es declarasse  personas. Hec enim nomina in sancta Trinitate sola sunt propria; cetera uero, id est natura, potestas, eternitas, omnipotentia, et his similia probantur esse communia. Quapropter beatissimus propheta desiderio glorioso flammatus, petit a Patre iudicium dari Filio, quod sciebat esse uenturum; sicut in Euangelio legitur: Pater non iudicat quemquam; sed omne iudicium dedit Filio . Iudicium enim dictum est quasi iuris dicium, id est quod in eo ius dicatur. Et ut ueracissima probaretur esse petitio, eadem iterum sequenti commate geminauit. Hoc est enim quod dicit, et iustitiam tuam Filio Regis, quod superius ait: Iudicium tuum Regi da. Quod in Scripturis diuinis ad exprimendam causam frequenter  inuenis esse repetitum; sicut est illud: Qui habitat in celis irridebit eos, et Dominus subsannabit eos ; et illud: Celi enarrant gloriam Dei, et opera manuum eius annuntiat firmamentum . Nam et sequens uersus eodem modo depromitur. Que figura dicitur epimone, id est repetitio crebra sententie, quoties una res ad inculcandam causam diuersis sermonibus iteratur. Meminisse autem debemus, quotiescunque aut ipse Dominus Christus sibi petit dari, aut alter ut ei concedatur expostulat, naturam humanitatis euidenter ostendi. Ceterum uerbum omnipotens cum totum habeat Patris, nichil sibi indiget dari, sicut ipse in Euangelio dicit: Omnia Patris mea sunt .

uers. 2. Iudicare populum tuum in tua iustitia, et  pauperes tuos in iudicio. Exponit causam quare petiuerit Filio iudicium dari, scilicet, ut iudicet orbem terrarum per iustitiam Patris, quam tamen et Filii esse non dubium est. Nam ideo dicit Patri, in tua iustitia, ne quis ausu sacrilego discrepare sibimet in aliquo sanctam estimet Trinitatem. Sequitur, et pauperes tuos in iudicio. Dicit etiam pauperes Patris, dum et Christi Domini esse declarentur; ut idem intelligatur in illa maiestate nichil potestatis esse diuisum, sicut ipse in Euangelio dicit: Omnia que habet Pater mea sunt . Pauperes ergo Dei sunt qui, mundana superbia derelicta, humilitati se per omnia tradiderunt. Nam et si pauper superbiat, non est Dei pauper; et si locuples humilitatem diligat, non est seculi diues. uoluntates enim talium  sunt inspiciende, non nomina.

uers. 3. Suscipiant montes pacem populo tuo, et colles iustitiam. Per montes significari frequenter diximus apostolos et prophetas, qui ad superna firmiter eleuati celesti gratie proximantur. Isti ergo tales pacem, id est Christum suscipiant fideli populo predicandum. Ipse est enim Domini populus qui ei credidit, et spirituali se conuersatione tractauit. Sequitur, et colles iustitiam. Colles dicit inferiori gradu ceteros beatos, qui recte Domini uidentur predicare mandata. Nam et pacem  Dominum significat Saluatorem; et iustitiam, eum ipsum sine dubitatione designat; sicut et alibi legitur: Iustitia et pax osculate sunt . Pax enim uere dicitur, quia per ipsum homo reconciliatus est Deo;  Iustitia, quoniam orbem terrarum sub equitate iudicabit, qui etiam diabolum per iustitiam magis quam potentie uirtute superauit.

uers. 4. In sua iustitia iudicabit pauperes populi, et saluos faciet filios pauperum: et humiliabit calumniatorem. Hactenus optando locutus est, nunc ueniens ad secundam partem prophetie uirtute, que sint aduentu Domini prestanda, diuersarum parabolarum pulcherrima uarietate commemorat. Nam cum superius dixerit Patri, in tua iustitia, nunc dicit de Filio, in sua iustitia; ut firmiter teneas nichil ibi esse aut discrepans aut diuisum; sed que est Patris, ipsa est et Filii sine dubitatione iustitia. Nam et aliter potest intelligi. Pauperes Christi seculi istius iudicio  esse probantur abiecti, dum et a testimoniis remoti sunt, et a consessu honorabili submouentur. Deus autem pauperes non in humana, sed in sua iustitia iudicabit, quia ipsos magis elegit, quos mortalitas superba despexit. Addidit quoque, populi, ubi subaudiendum est fidelis. Non enim quoscunque pauperes Dominus elegit, sed quales ipse dicit: Beati pauperes spiritu, quoniam ipsorum est regnum celorum . Sequitur, et saluos faciet filios pauperum. Pauperes Christi sunt apostoli uel prophete, qui mundi istius opulentiam electa Domini paupertate contempserunt, de quo scriptum est: Qui cum diues esset, pauper factus est propter nos . Quorum filii sunt populi Christiani; eorum enim predicatione generati sunt, quibus docentibus  credere meruerunt, sicut Apostolus dicit: Filioli mei, quos iterum parturio, donec Christus formetur in uobis ; et iterum: In Christo Iesu per Euangelium ego uos genui . Hos ergo saluos faciet, quos filios apostolorum esse cognouerit. Adiecit, et humiliabit calumniatorem. 241 Calumniatorem diabolum significat, superbum, crudelem, insatiabilem, malorum omnium principem. Discutiamus enim quare dictus est calumniator. K litteram iudices antiqui damnationibus affigebant; et quoniam crudelis impugnator condemnationibus fauet alienis, K littere militem calumniatorem appellare uoluerunt. Calumniator itaque est qui innocentiam alienam in reatum nititur exquisita machinatione perducere; quod diabolo congrue uidetur aptatum,  qui humanum genus suis fraudibus tot seculis probatur impetere [ms. A., impedire] Quid enim plus calumniosum quam auctorem esse criminum, et culturam sibi uelle uindicare terrarum? Hunc enim spiritualem tyrannum humiliabit Dominus, quando illo cum perfidis damnato, fideles se uiderint regnare cum Christo.

uers. 5. Et permanebit cum sole, et ante lunam, in seculum seculi. Hic honor sancte incarnationis exponitur, que permanet unita cum uerbo; sedet enim ad dexteram Patris, regnans in gloria sempiterna. Sol quippe legitur uerbum Patris, Filius Dei, qui Deus homo, unus ex duabus et in duabus naturis distinctis atque perfectis permanet Christus; de ipso enim dicturi sunt impii: Sol non ortus est nobis, et  iustitie lumen non luxit nobis . Sequitur, et ante lunam in seculum seculi; subaudiendum quod superius dixit, permanebit. Permanet uero Christus ante lunam, scilicet ante conspectum Ecclesie, quem cordis semper luminibus contuetur. Luna enim Ecclesie merito comparatur, que natiuum non habet splendorem, sed a sole certis modis suscipit lumen; quod astronomi inter alia diligenter exponunt. Mirum prorsus et altius stupendum tot siderum cursus, tam ingentium rerum arduas subtilesque mensuras munere Creatoris usque ad humanam potuisse peruenire notitiam. Sic ergo Ecclesia a uero illo Creatore mensurate suscepit lumen, que modo persecutionibus uidetur imminui, iterumque tranquillitate recepta, clarissimi  luminis hilaritate completur. Nam quod dixit, in seculum seculi, tempus indicat omnino perpetuum, sicut legitur: Et regni eius non erit finis .

uers. 6. Et descendet sicut pluuia in uellus, et sicut stillicidia stillantia super terram. Hic ipsum mysterium gloriose natiuitatis exponitur. Nam Dominus ille uirtutum ante cuius conspectum terra tremefacta concutitur, omnis creatura turbatur, cum non potest ullatenus sustineri, quando se mauult manifesta potestate cognosci, uoluit leniter in utero uirginali sine aliquo strepitu, tanquam pluuia in uellus agne descendere; ut uirtutem suam hinc magis ostenderet, si illam ineffabilem potentiam temperasset; sicut dicit Apostolus: Qui cum in forma Dei esset, non rapinam arbitratus est esse se equalem Deo; sed semetipsum  exinaniuit formam serui accipiens, in similitudine hominum factus, et habitu inuentus ut homo . Sed consideremus tante rei qualis similitudo sit posita. uellera lane sunt ouium, que sic aquam recipiunt, ut nulla diuisione rumpantur, et iterum sic reddunt, ut in suis integritatibus perseuerent. Audite, si qui adhuc estis increduli, et pudeat hoc de summa Diuinitate non credere, quod uidetis minimas creaturas indicare. Sequitur, et sicut stillicidia stillantia super terram; scilicet que in modum roris summa lenitate descendunt. Hec si pura mente consideres, hesitationem de partu uirginis non habebis. Illud enim ingens miraculum, ut sine aliqua dubitatione credi possit, exemplo duplici comprobauit. Hic Ambrosius ille quedam Ecclesie candela mirabili fulgore lampauit,  dicens :

ueni, Redemptor gentium,
Ostende partum uirginis,
Miretur omne seculum,
Talis decet partus Deum.
Unde etiam beatissimi pape Leonis corusco similis sermo resplenduit. Ait enim : Conceptus est quippe de Spiritu sancto intra uterum uirginis matris, que illum ita salua uirginitate edidit, quemadmodum salua uirginitate concepit. Digni Patres, et pontificatus arce pollentes, quorum suauissima doctrina sermonum tantum ualuit declarare miraculum [ms. A., mysterium].

uers. 7. Orietur in diebus eius iustitia et abundantia pacis, donec extollatur luna. Nunc uenit ad tertiam  partem, in qua per ordinem describuntur, in ortu suo Dominus qualia quantaque prestiterit. Intelligamus ergo quod dixit: Orietur iustitia, quasi ante non fuerit, que semper adoranda [ms. A., in adoranda] maiestate regnauit. Sed orietur dicit ex tempore sancte incarnationis, quando erat partu uirginis nascitura. Iustitia enim uerbum Patris est, quod omnem creaturam et tempora fecit uniuersa; de quo legitur: ueritas de terra orta est, et iustitia de celo prospexit . Addidit, et abundantia pacis, donec extollatur luna; et hic quoque subaudiendum est, orietur. Abundantia ergo pacis est, dum religio Christianorum toto orbe dilatatur. Donec extollatur luna, dixit, id est quandiu protendatur et augeatur Ecclesia,  aut constitutus predestinatorum numerus compleatur.

uers. 8. Et dominabitur a mari usque ad mare, et a flumine usque ad terminos orbis terre. Dominabitur, dixit, cultu religionis latius innotescit utique Dominus Christus, de quo superiora canunt, et inferiora dictura sunt. Istud autem ad Salomonem filium Dauid omnimodis non potest pertinere, qui tantum in gente Iudea rex fuisse cognoscitur. Mare enim Oceanum debemus aduertere, qui aream totius terre  limbo suo circumactus includit. Nam si maria ista nostratia uelis intelligere, totius mundi ambitum, quem uersus iste significat, non preualebis aduertere. Sequitur, et a flumine usque ad terminos orbis terre. Pulchra quidem breuitas, sed ingentia  nobis sacramenta profudit. A flumine, a Iordane dicit, unde per totum orbem terrarum saluberrima regula sacri baptismatis emanauit. Hoc autem per figuram periphrasis dictum est, id est per circuitum, totius mundi ambitum per maria fluuiumque significans.

uers. 9. Coram illo procident Aethiopes; et inimici eius terram lingent. Aethiopes peccatores populos debemus aduertere; nam sicut illi teterrimo corio uestiuntur, ita anime delinquentium scelerum obscuritate tenebrantur. Ergo isti Aethiopes, qui sunt peccatores, ante illum procidunt, quando se penitentie humilitate prosternunt. Adiecit, et inimici eius terram lingent. Illos quibus est Domini miseratione parcendum, coram ipso dixit procidere. Isti autem  Iudei pertinaces inimici nominantur, qui in sua obstinatione mansuri sunt. Que ergo illis est pena? Terram lingunt, id est terram sapiunt; hoc enim sapit unicuique quod lingit: quibus in modum serpentis 242 humus est esca penalis. Hoc ad humilitatem ipsius iuste dicimus esse referendum, quoniam qui Christum Deum credere noluerunt, tali ultione damnandi sunt.

uers. 10. Reges Tharsis et insule munera offerent; reges Arabum et Saba dona adducent. Tharsis, referente Patre Hieronymo , interpretatur contemplatio; quod ad fideles referendum esse non dubium est, qui in diuina contemplatione defixi sunt. Reges ergo Tharsis, id est dominatores uitiorum, dona offerunt Domino, quando ei probantur  animo seruire deuoto. Insule uero sunt, qui circumfluentia mundi uitia a suis corporibus excluserunt, nec dominatur in eis mare mundanum, quod perfidorum cordibus constat infusum. Insula enim dicta est, eo quod in salo sit posita. Ipsi sunt ergo puri pectoris munera, que diuinis altaribus offeruntur, ipsum sacrificium quod Dominus suauiter assumit oblatum. Sequitur, reges Arabum et Saba dona adducent. Arabia ponitur pro hominibus suaui et terrena se delectatione tractantibus. Nam sicut illa patria diuersis aromatibus sensum narium mulcet, ita isti ad delectationes mollissimas illecebris secularibus inuitantur. Reges ergo Arabie sunt, qui blandimenta corporum rigide subiiciunt discipline. Similiter Saba, unde  Sabei dicti sunt, quamuis corporali delectatione preualeat, et iucundis odoribus sit referta, suauiora tamen conuersi eius populi offerunt dona uirtutum. Quod autem dicit, adducent, ad ipsos respicit offerendos; quia post aduentum Domini pecudum sacrificia cessauerunt.

uers. 11. Et adorabunt eum omnes reges terre; omnes gentes seruient ei. uenit ad quartum membrum, ubi adorandum Dominum a cunctis gentibus dicit, et beneficia ipsius subter exponit. Per omnes reges, cunctas nos uoluit intelligere nationes; quia nulla gens est que in parte populi sui proprium non adoret auctorem. Et ideo ne tantum de regibus aduerteres dictum, addidit, omnes gentes seruient ei; scilicet que per uniuersum mundum et linguis diuiduntur et patriis.  Sic Donati perfidia noscitur esse conuicta, qui localem putat Ecclesiam, quam per totum orbem constat esse diffusam. Et intuere quia dixit, reges adorabunt, qui putantur adorandi; gentes autem seruire, que terrenos dominos habere noscuntur.

uers. 12. Quia liberauit pauperem a potente, et inopem cui non erat adiutor. Causam reddit quare Domino Christo ab uniuersis gentibus seruiatur: quia pauperem, id est fidelem populum a potente diabolo liberauit, quem supra calumniatorem dixit; hunc alio loco fortem nominat, sicut est istud Euangelii: Nemo intrat in domum fortis, ut uasa eius diripiat, nisi prius alligauerit fortem . Que uocabula malitiam eius significant, non honorem, nefandam astutiam, non laudabilem principatum. Sequitur, et inopem  cui non erat adiutor. Et hic subaudiendum est a communi liberauit. Inopem uero diximus plus esse quam pauperem, qui opem non habet uite, nec sua preualet facultate subsistere. Hos ergo liberauit Dominus Christus, dum ueniens in hunc mundum diaboli iustissime pressit astutiam, et inopie humani generis spiritua is affluentie gratis dona concessit. Merito ergo subiunxit, cui non erat adiutor, quia humanum genus ad idolorum culturam exsecranda se superstitione contulerat. Et quid ab eis adiuuari poterat, que uel sensum pecudum non habebant?

uers. 13. Parcet pauperi et inopi, et animas pauperum saluas faciet. Cum dicit, parcet, generaliter omnes peccatores ostendit. Illis ergo parcitur qui in aliquo reatu detinentur. Parcet ergo et electis suis,  qui licet sancta conuersatione resplendeant, aliqua sibi tamen egent dimitti. Sed ne putaretur usque ad hoc tantum Dominum parcere, ut a tormentis debitis pauperes liberaret, addidit, animas pauperum saluas faciet; ut quibus dimittit peccata, eis et premia futura concedat. Ipsi enim salui fient, qui regnum Dei possidebunt. Unde nec istud potest congruere Salomoni, ut animas saluas faceret, quod soli Diuinitati certum est conuenire.

uers. 14. Ex usuris et iniquitate liberauit animas eorum, et preclarum nomen eorum coram ipso. Usure ab usu appellate sunt, que credite pecunie semper procurant augmentum. Sic in peccato uersantibus usura crescit malorum, quando quod in temporali  conuersatione delinquunt, in eterna calamitate recipiunt. Ab istis ergo usuris, uel ab ipsa obligatione peccati liberantur fideles anime, quando per penitentiam redduntur diuinis muneribus absolute. Sequitur, et preclarum nomen eorum coram ipso. Reuera preclarum nomen, ut Christiani dicantur, ut de suo Rege resplendeant, et accepta uocabuli dignitate glorientur. Quod tamen Isaias increpans Iudeos precinuisse dignoscitur, dicens: Interficiet uos Dominus Deus, et seruos suos uocabit nomine alio , utique Christianos. Addidit etiam, coram ipso, quoniam ante ipsum et in ipsius regno uicturi sunt. Felix presentia ante Deum semper esse, quem iam non formides offendere. Adde quod tale premium est illum uidere, ad quem nullo modo possit nunc  uel ipsa cogitatio peruenire. Sic in istis paucissimis uerbis felicitatis illius, quamuis tectum, aliquod tamen nobis designatur indicium.

uers. 15. Et uiuet, et dabitur ei de auro Arabie, et adorabunt de ipso semper: tota die benedicent eum. Ecce iam predicte uisionis quintus est modus, ubi presentiam Domini contulisse dicit fidei uotum, et firmamenta terrarum. Nam cum dicit, et uiuet, eternitatem eius maiestatis ostendit; sicut in ueteri Testamento crebro legitur: uiuit Dominus. uiuit ergo non creature cuiusquam uita, qua uel angeli potiuntur, sed beatitudine singulari, qua sola Trinitas sancta perfruitur. Sequitur, et dabitur ei de auro Arabie. Aurum Arabie pre ceteris terris fertur esse purissimum, et summo splendore pretiosum. Quod bene ad  sapientiam refertur, quoniam legimus: Accipite prudentiam sicut argentum, et sapientiam sicut aurum probatum . De ista ergo sapientia que per aurum Arabie significatur, dabitur Domino munus, cum ad eum deuoti purgatissimo corde peruenerint. Siue magorum munera fortasse significat, que merito auro Arabie comparantur, quoniam puritate cordis oblata sunt. Antiqui aureum colorem pulcherrimum uocauerunt; et ideo aurum ab aura dictum esse 243 uoluerunt, quod nimis gratissimo colore resplendeat. Nam hodieque aureum dicimus, quod pulchrum uolumus estimare. Sequitur, et adorabunt de ipso semper. Hoc ad humanitatem ipsius constat referri, quando ore proprio quemadmodum oraretur instituit. Notum est enim dominice orationis beneficium,  quo utitur semper Ecclesia, quam sanctissimus Pater Cyprianus Carthaginiensis antistes et martyr, primus exponens, breuitatem illam profundissimam mirabili eloquentie decore dilatauit. Adiecit, tota die benedicent eum. Tota die, totius uite nostre tempus ostendit, que merito dies dicitur, quia fidelium corda nullis tenebris obcecantur.

uers. 16. Et erit firmamentum in terra in summis montium; superextolletur super Libanum fructus eius. Summa montium excellentiam significant prophetarum, quos frequenter dicimus accipi debere pro montibus. Firmamentum autem istorum montium est utique Dominus Christus, quoniam quod per illos de ipso predictum est, eodem ueniente constat impletum.  Sequitur, superextolletur super Libanum fructus eius. Quia superius sanctos Dei montibus comparauit, et ipse est mons montium; hic electus est mons, cuius fructus comparetur Domino Christo. In Libano siquidem  cedri nascuntur eximie, summaque proceritate pollentes. Sed quid potest fructibus Domini simile reperiri, a quo sancti producuntur excelsi? Neque enim tale est, quamuis proceras arbores in quamlibet altitudinem crescere, uel nubila tangere, quale beatos [ad celestis regni gaudia peruenire.

uers. 17. Et florebunt de ciuitate sicut fenum terre: sit nomen eius benedictum in secula. Nonnullam uidetur facere questionem, quia fenum terre nunc eterne uite simile facit, quod frequenter impiis legitur  comparatum; quod omnino non debet permouere. Sicut enim dicitur Christus leo, quia potens rex ferarum est; ex alia uero parte diabolus intelligitur leo, quia ferox et truculentus esse dignoscitur; ita et fenum, quia primitiuus terre fructus est, uirens atque gratissimus, sanctis Domini non incongrue comparatur: ex illa uero parte qua cito arescit et succiditur, peccatoribus iure similatur. Ita fit ut diuersis qualitatibus inspectis, una eademque res aptissime [ed., diuersimode] comparetur. Florebunt ergo de ciuitate iusti, id est de Ecclesia Dei, sicut fenum terre, cuius non etas sanctis, sed decora uiriditas comparatur. Et inspiciendum quod dicit, de ciuitate florebunt, non in ciuitate, quia de ista ciuitate huius seculi, in illa florebunt beatitudine sempiterna.  Hic enim tribulationibus afficiuntur, ut ibi perpetua gratulatione coronentur. Sequitur, sit nomen eius benedictum in secula. Postquam descripsit beatitudinem sanctorum, reuertitur ad laudem Domini, quo illi beati sunt; ac si diceret: In eternum glorificetur Deus, qui eternam gloriam prestaturus agnoscitur.

uers. 18. Ante solem permanet nomen eius; et benedicentur in ipso omnes tribus terre: omnes gentes magnificabunt eum. Ianua sexte partis aperitur, ubi et eternitas Domini significatur, et terrarum omnium generale seruitium. Et ne sanctum Dei Filium temporalem aliquis blasphema cogitatione sentiret, ante omnem creaturam nomen eius permanere professus est, sicut Euangelium dicit: In principio erat uerbum,  et uerbum erat apud Deum, et Deus erat uerbum. Hoc erat in principio apud Deum . Ecce nomen eius quod permanet in eternum. Nam ut illud uerbum intelligas, quod est positum ante solem, sequitur, omnia per ipsum facta sunt, et sine ipso factum est nichil . uides ergo nomen eius exstitisse ante creaturas uniuersas; quippe qui creator est omnium. Nomen enim dictum est, quod notam rem faciat. Hic solem pro omnibus creaturis ponit, quia conspectibus nostris gratior elucescit. Hec est enim species schematis synecdoche, que significat a parte totum. Sequitur, benedicentur in ipso omnes tribus terre. In ipso, Domino Christo dicit; sicut et Abrahe dictum est: In semine tuo benedicentur omnes tribus terre . Et quia tribus nominauit, ne hoc de paucis gentibus intelligere potuisses, que sub hoc nomine populum habuerunt diuisum, addidit, omnes gentes magnificabunt eum. Magnificabunt eum dicit, laudabunt utique significat. Nam illum quis potest facere grandiorem, cui omnes uirtutes summitatesque deseruiunt? Sed illum predicando nos magnificamur, quia ipsius laude proficimus. Hoc enim ad preconium Deitatis eius dici nulla potest peruersitas diffiteri.

uers. 19. Benedictus Dominus Deus Isrel, qui facit mirabilia magna solus. Septima uero pars, que superest, introitur, ubi decursis omnibus Dominus Christus magna exsultatione laudatur. Quando Dominum predicamus, benedicere quidem illum dicimur,  non quod per nos aut sanctificetur, aut crescat; sed cum nos ille sua benedictione sanctificat, tunc et tuitio prouenit, et augmenta procedunt. Et qui sit iste dominus per quintam speciem definitionis euidenter insinuat: Deus Isrel, id est Deus uniuerse terre; sicut alius propheta dicit: Qui eruit te, Deus Isrel, ipse Deus uniuerse terre uocabitur . Addidit, qui facit mirabilia magna solus, quia nullo indiget adiutore. Nam licet et angeli et multi iusti miracula faciant, non soli, sed Domino iuuante, perficiunt.

uers 20. Et benedictum nomen maiestatis eius in eternum, et in seculum seculi; et replebitur maiestate eius omnis terra: fiat, fiat. Superiore uersu Deum dicit esse benedictum; secundo nomen maiestatis eius, scilicet  quia de Christo dicti sunt Christiani, quod uocabulum totius orbis terminum sacra ueneratione compleuit. Nam sicut ipse eternus est, ita et nominis eius preconia perseuerant. Nam quod sequitur, et replebitur maiestate eius omnis terra, sanctos dicit, qui ipsius clarificatione repleti sunt. Terram enim hic omnem fidelem debemus accipere, qualem reuera Dominus replere dignatur. Adiecit, fiat, fiat. Optantis est quidem dicere fiat, sed nimium desiderantis ipsum repetere. Quod magis ad mysterium aliquorum psalmorum positum debemus aduertere, non  libri unitatem ad multas perducere sectiones. Magnificus psalmus, quem geminata uota secuta sunt; aduentus enim Domini omnino debuit desideranter optari.



244 Conclusio psalmi.


Perpendamus, auditores eximii, contra Eutychis et Nestorii bella nefaria olim nobis arma recte fidei fuisse prouisa; ut in duabus naturis uerissimis atque perfectis in una persona existere et permanere credatur Deus, Dei Filius, Dominus iehsu Christus: ne ad eos comprimendos laborare possimus, qui tante auctoritatis robore commonemur. Nam cum utramque naturam in hoc psalmo reperiamus expressam, Eutychis prauum dogma unam naturam defendentis expellitur. Cum uero una persona Christi Domini predicatur, Nestorii uenena damnantur, quia cum hic psalmus duas operationes dicat, unam tamen Domini  Christi cognoscitur predicare personam. Non enim quidquam plurali numero dixit, quia unum Filium credi uoluit. Ipse est enim qui ex Patre ante secula natus est, qui in utero uirginis carnem nostre mortalitatis assumpsit, homousion Patri secundum diuinitatem, homousion quoque nobis secundum humanitatem, inuisibilis deitate, factus est humanitate uisibilis. Pati homo propter nos dignatus est, per se impassibilis Deus, non summitatem diuinitatis imminuens, sed humilitatem carnis exaltans. Hoc sancta prophetia dicit, hoc Euangeliorum frequenter textus insinuat, hoc per totum mundum beata canit Ecclesia, ut a catholica fide ille cognoscatur extraneus, qui tali non fuerit stabilitate fundatus. Memento preterea quod hic quartus est psalmus ex his quos de duabus  naturis locuturos esse prediximus.



EXPOSITIO IN PSALMUM LXXII.



Defecerunt laudes Dauid filii Iesse, psalmus Asaph.

Dum in titulis superioribus Dauid tantum uideatur ascriptus, hic addidit, filii Iesse; scilicet ut illum Dauid patrem Salomonis intelligere debeamus; quod ad personam exprimendam prophete competenter adiectum est. Hec nona est species definitionis, quam Greci , Latini per quamdam imaginationem [ed., imaginem] dicunt, quando nominata matre uel patre, ad intelligentiam indiuidue persone sensus noster adducitur. Congregantur etiam multe res ad personas communiter [ed., comiter] exprimendas; ut est illud: Socrates filius Sophronisci, cuius mater est Phenarete, caluus, uentrosus, simus. Hec  enim omnia solum Socratem indicare ac definire noscuntur. Sed in hac re tanta ponenda sunt, quanta possunt indiuidui de quo queritur, ab omnibus ceteris sequestrare personam. Laudes ergo istius Dauid defecisse dicit; quod nisi perscrutemur, omnino contrarium est, ut in medio pene opere prophete dicat preconia defecisse. Sed causam huius dicti ab origine perquiramus. Cum Isreliticus populus de terra Aegypti per miracula humanis oculis apparentia liberaretur, pro collatis beneficiis Deo laudes per sacrificia pecudum, et instrumentorum musicorum consonatione reddebat; que in figuram facta sunt usque ad plenitudinem temporis quo Christus Dominus adueniret. Iste ergo laudes temporales, que pro diuinis beneficiis reddebantur, defecerunt atque mutate  sunt, quia nunc Ecclesia catholica immolationem corporis et sanguinis Christi, et sanctam peragit psalmodiam. Sequitur, psalmus Asaph. Asaph significare Synagogam Hebrea lingua testatur, que Dominum quidem colebat; sed uidendo florere malos, in pessimas cogitationes inciderat; ex cuius persona in hoc psalmo ipse Asaph loquitur, qui in suo nomine Synagoge continet significationem. De gentilibus enim populis, et de his qui legem Domini susceperunt, multa dicturus est, que ad emendationem nostram utiliter dicuntur, ne talibus cogitationibus polluamur.



Diuisio psalmi.

Sicut diximus, Asaph ex typo Synagoge per totum  loquitur psalmum. In prima parte zelasse se dicit felicitatem mundi, pacem contuens peccatorum: admirans cur inimicis Dei et paganis prosperitas tanta prouenerit, ut os suum usque ad celum extollere uiderentur. Secunda parte reuersurum dicit populum suum ad salubre consilium, et pristine cogitationis erubescere prauitatem, donec ultima impiorum intelligere atque conspicere mereatur. Tertia parte, propter dolos suos mala impiis prouenire testatur, quia sanctos uiros felicitate sua scandalizare uidebantur, se tamen beneficio Domini de his malis asserit esse liberatum. Quarta dicit, quomodo ad perfectum intellectum, Domino miserante, peruenerit.



Expositio psalmi.

uers. 1. Quam bonus Isrel Deus his qui recto sunt  corde [ed., rectis corde]! Recordatus Asaph, quoniam istius seculi felicibus inuidisset, et usque ad nimiam tristitiam inde peruenerit, quia Dominus peccatores in hoc seculo florere pateretur, se ipse condemnans eructauit ueram suauemque sententiam, dicens: Bonum esse Deum, sed his qui recto sunt corde, id est qui opera eius studio pietatis intelligunt. Unde aduertitur prauis distortisque mortalibus dispositionem eius sacrilegis cogitationibus displicere. Sic sanis oculis serenissimus sol refulget, econtra obscurus uidetur illis quorum lumina infirmitate detinentur.

uers. 2. Mei autem pene moti sunt pedes, pene effusi sunt gressus mei. Ut intelligeres sanctum uirum contra se superiorem protulisse sententiam, quod familiare semper est iustis, suum profitetur errorem;  ut pene lapsum se diceret, cui administratio Domini irrationabiliter displicebat. Scriptura frequenter per tropologiam appellat pedem arbitrium mentis, quo fixa uoluntate consistit. Hunc dicit pene fuisse commotum, quando a uero intellectu eius animus discrepabat. Nam cum dicit, pene, cito se ad uiam ueritatis rediisse commemorat; ut damnaret errorem qui surripere festinabat. Sequitur, pene effusi sunt gressus mei. Gressus significare diximus actus humanos, quibus per uite nostre semitas ambulamus. Ergo gressus isti bone conuersationis pene in aliam partem fuerunt dilapsi, quando sub ingratitudine animi uidebantur 245 impiis tanta concedi. Et respice quia pene effusos dicit gressus suos, non lapsos; ut intelligas uigorem mentis nostre tanquam liquidum elementum  dispergi posse, cum a uera cogitatione ceperit discrepare. Unde intelligimus et sanctis uiris cogitationes prauas frequenter surripere; sed iterum in sanitatem pristinam eos reuerti, quando a semetipsis fuerint celeriter, Domino prestante, correcti.

uers. 3. Quia zelaui in peccatoribus, pacem peccatorum uidens. Secuta est causa cur gressus eius uiderentur effundi, quia peccatoribus sic fuit inuidus, ut eos grauiter ferret quietos. O incongruum zelum inuidere perituris, et eos putare felices, quos eterna certum est damnatione percelli. Sequitur, pacem peccatorum uidens. Reuera quia pax ista non intelligitur, sed uidetur, aspectus nostros eludens, sed in sua nece grandescens. Nam cum peccatores uidentur  locupletos, multisque dominari populis, et in mundo non esse quod timeant, putantur habere pacem; sed pax ista cum conscientia semper litigat, rixatur intrinsecus; et cum hostem non habeat, secum ipsa decertat.

uers. 4. Quia non est declinatio morti eorum, et firmamentum in plaga eorum. Adhuc dicit de prosperitatibus impiorum. Ait enim: Quia non est declinatio morti eorum, id est, quia in mortem citius non declinant, nec die protinus urgentur extremo: sed cum eis ad penitendum detur spatium uite, illi magis scelere probantur augere. Sequitur, et firmamentum in plaga eorum, subaudiendum non est: quoniam uel si eos hic contingat aliqua aduersitate perstringi, diutina illis non uidetur permanere tristitia;  et ideo ad medicum non recurrunt, quia nequaquam in mundanis languoribus longo tempore iacuerunt.

uers. 5. In laboribus hominum non sunt, et cum hominibus non flagellabuntur. Homines hic sanctos uiros intelligamus, qui et labores in hoc seculo sustinent, et diuersarum afflictionum flagella patiuntur, ut correcti ad Dominum redire mereantur. Istud peccatoribus obstinatis non prouenit, quod ad salutem datur deuotis. Si uero dictum contra spirituales nequitias estimamus, potest de ipsis conuenienter aduerti, qui in hoc mundo sceleribus suis congruas non recipiunt ultiones. Nec cum hominibus flagellantur, qui cum sequacibus suis diuina iussione damnandi sunt. Tribulatio siquidem istius seculi fidelibus  uotiua correctio est, quam impii non accipiunt, quoniam a futuris muneribus arcebuntur.

uers. 6. Ideo tenuit eos superbia eorum; operti sunt iniquitate et impietate sua. Intendamus quo peruenerit peccatorum resoluta securitas, et desinamus illorum gaudiis inuidere, quos in foueam cognoscimus irruisse. Malorum quippe libertas confert absolute superbiam, dum contemptum semper nutrit impunita proteruitas, et subiectum se malis esse non credit, qui nichil quod obuiare possit expauerit. Tenuit autem dixit, id est, quasi quibusdam manibus apprehendit, ut elabi nequeant, cum iam tenentur astricti. Superbia eorum dixit, que reuera diaboli est; ipso enim auctore hoc facinus exstitit, quod eum eterna cruciatione damnauit. Sequitur, operti sunt iniquitate et  impietate sua. Si dixisset amicti, esset illis forsitan uel liberum caput; sed cum dicit opertos, totos eos intelligamus esse demersos. Iniquitas enim potest esse mediocris; sed addidit impietatem, que malorum omnium probatur extrema. Et considera quoniam hic uersus et subsequentes malorum scelera moresque describunt.

uers. 7. Prodiit [ms. G., prouenit] quasi ex adipe iniquitas eorum; transierunt in dispositionem cordis. Ex macie prouenit malitia, quando scelus aliquod quisquam mundanis opibus desolatus excogitat. Ex adipe autem procedit iniquitas, quando hi qui affluentia presentis seculi, Domino prestante, repleti sunt, quidquam in diuinam detractionem delinquunt. Pingue  est enim ualidumque peccatum, quod arbitrio magis quam necessitate committitur. Nam ut exaggeraretur culpa, in abundantia rerum eos magis dicit deliquisse, quam aliquod scelus inopie excusatione cogitasse. Addidit, transierunt in dispositionem cordis. Transierunt, quasi a rectis semitis errauerunt. Nam hodieque sic dicimus: Transiuit nos, quando ab aliqua ueritate sensus noster errauerit. Peccatores enim, in dispositionem cordis transierunt, id est errauerunt, quando sorte teterrima rationabiles homines insensatis idolis seruiebant.

uers. 8. Cogitauerunt et locuti sunt nequitiam; iniquitatem in Excelso locuti sunt. Duplex malum est nequitiam cogitare, eamque tanquam bonum aliquod palam proferre; nam quem decuerat propter cogitationem  sceleris penitere, culpam geminat, dum facinora cogitata diuulgat. Illud maxime quod sensisse nefarium est, dixisse sacrilegium. Sequitur, iniquitatem in Excelso locuti sunt. Hoc est quod mens perfida parturiebat, ut contra suum auctorem blasphema uerba loqueretur; ut illum quem laudare nemo digne sufficit, ad iram prouocet iniuriosa loquacitas.

uers. 9. Posuerunt in celo [ed., in celum] os suum, et lingua eorum transiuit super terram. Ponit in celo os suum qui Iouem, Mercurium, ceteraque portenta que numina Deo putat esse similia. Ponit etiam in celo os suum qui res humanas tyrannica uoluntate transgressus, malorum suorum nullum fore putat ultorem; sed potius superba iniquitate subiectus,  Deum credit non cognoscere quod differt in tempore uindicare. Sequitur, et lingua eorum transiuit super terram. Super terram utique transeunt, qui ultra mensuram humanitatis loquuntur; et dum sint ipsi imbecillitate fragiles, tenere se immortales estimant dignitates.

uers. 10. Ideo reuertetur huc populus meus, et dies pleni inuenientur in eis. Postquam malorum licentiam descripsit et consuetudines pessimorum, nunc ueniens ad secundam partem, ad uiam ueritatis ideo reuersurum populum dicit, quoniam Domini illuminatione complendus est. Sed quia illos reuersos dicimus qui de locis patrioticis exierunt, congruum est illos populos hic aduertere, qui aliquando in accepta Domini lege manserunt, sed per uaria desideria mundana  dispersi sunt, et iterum correcti ad Domini precepta redierunt. Quapropter Asaph hunc populum ad se rediisse dicit, qui ad agnitionem ueritatis, Domino prestante, reuersus est. Sequitur, et dies pleni inuenientur in eis. Dies 246 pleni sunt, quando Christus Dominus in plenitudine temporis, quam prophete cecinerunt, aduenire dignatus est; sicut Apostolus dicit: Cum autem uenit plenitudo temporis, misit Deus Filium suum . Tunc ergo dies pleni Iudaicum populum perfidia sua uacuatum repererunt, quando inter eos aliqui corde reuelato Christum Dominum conspicere meruerunt.

uers. 11. Et dixerunt: Quomodo sciuit Deus: et si est scientia in Excelso? Illos quos superius reuersos  esse memorauit, nunc ex qua cogitatione transeant euidenter exponit; ut Domini misericordia declaretur, qui de blasphemis facit iustos, et de insipientibus populi prudentes efficit ac deuotos. Dubitauerunt enim sciisse Deum tot mala sceleratissimos commisisse, quibus uidebant omnia mundi secunda prouenire: nescientes penas eos grauiores incurrere, qui tandiu exspectati, in sua probati sunt obstinatione mansisse; sicut et nonagesimus tertius psalmus dicit de talibus: Et dixerunt: Non uidebit Dominus, nec intelliget Deus Iacob . Sequitur, et si est scientia in Excelso? Blasphemus iste sensus est, et in insipienti uoluntate conceptus, dubitasse scientiam esse in eo qui sapientiam humano donat ingenio, qui et angelos ipsos, et potestates celorum  prouidentie luce locupletat. Scitus enim dictus est, quasi scire citus. Unde supra memoratus psalmus dicit: Qui plantauit aurem non audiet, qui finxit oculum non considerat, qui corripit gentes non arguet ?

uers. 12. Ecce ipsi peccatores et abundantes in seculo obtinuerunt diuitias. Proditum est quod insipientium corda fatigabat, quorum ratiocinatio est sine ratione, tractatus sine consilio, cogitatio sine sapore; ut ideo non putaret Deum sciisse quod agitur, quia peccatores diuitias possidebant; quasi illis iustis ac fidelibus talia sit pollicitus, et non magis pauperes in mundo esse uoluit, quibus celorum regna promisit.

uers. 13. Et dixi: Ergo sine causa iustificaui cor  meum, et laui inter innocentes manus meas? Asaph se quoque fatuis cogitationibus profitetur illusum; sicut superius dixit: Mei autem pene moti sunt pedes, pene effusi sunt gressus mei; ut cum se profitetur talia repudiasse, in nostris sensibus prauas cogitationes non sinat ullatenus introire. Quapropter increpatiue pronuntiandum est: Ergo sine causa iustificaui cor meum? quasi inani spe aliquis se putet elusum, si in hoc sibi mundo fructum iustitie non sentiat esse collatum. Causa enim a casu dicta est, quod sepe bona sit, sepe mala. Hoc genus cause ab oratoribus anceps dicitur, quod maxime in deliberationibus prouenit, quando dubius est animus quid sequatur. Addidit, et laui inter innocentes manus meas. Adhuc hoc ipsum quod cepit exsequitur. Ac si diceret: Quid mihi  profuit probabili me conuersatione tractasse, si diuitias possident qui uitia non relinquunt? Lauat enim inter innocentes manus suas qui pias operationes laudabili peragit instituto. Nam Pilatus non lauit inter innocentes manus suas quando flagellatum Dominum cruci tradidit affigendum.

uers. 14. Et fui flagellatus tota die: et index meus [mss. G. et F., castigatio mea] in matutino. Quasi penas suas adhuc commemorat, quas, ut illi uidebatur, irrite sustinebat; ut iste flagellatus pauper esset, cum impius securus suas diuitias possiderat. Pessima reputatio, sed uicina correctio. Sicut egrotis fieri solet, qui tunc diutino languore liberantur, quando in egritudinis fine eos copiosior febrium flamma  succenderit. Sequitur, et index meus in matutino. Ecce iam ad temperiem sanitatis rediit, qui morbosis caloribus estuabat. Indicem dicit sibi Dominum Christum, qui nobis uiam ueritatis euangelicis predicationibus indicauit; et tempore matutino resurgens, spem nostram de isto mundo auferens, ad celorum regna protendit.

uers. 15. Si dicebam: Narrabo sic: ecce natio filiorum tuorum, cui disposui. Iam uicina ueritate commonitus secum ipse deliberat, et ad tantam rem perductus cogitatione multiplici fluctuat. Dicebat enim: Si annuntiauero plebi Deum mortalia non curare, occurrere sibi putat predicationes priores, quas Isrelitis ante predixerat, ut Deum colerent, celi terreque Creatorem, qui per suam sapientiam  uniuersa disponit, bonis malisque pro suorum actuum qualitate restituens. Quomodo ergo poterat aliter narrare, qui talia uisus est ante docuisse?

uers. 16. Existimabam ut cognoscerem, hoc labor est ante me. Primus gradus est scientie, quando ceperimus intelligere minime nosse, quod ante nos scire putabamus. Prius enim persuaserat sibi Deum non curare mortalia, quoniam peccatores uidebat diuitias possidere; modo autem existimat esse querendum, ut ueritatem rei mereatur agnoscere. Constat ergo repudiatum priorem sensum, quando alter ut agnoscatur exquiritur. Sequitur, hoc labor est ante me. Reuera estuanti laboriosum erat tantam rem lucida ueritate cognoscere; ut et prosperitates peccatorum despiceret, et Domini patientiam ueritatis  ipsius consideratione laudaret. Ante me, quod dixit, fortitudinem difficultatis ostendit. Quis enim molem istam ignorantie, nisi per gratiam possit Diuinitatis irrumpere? Sicut et in alio psalmo legitur: Et in Deo meo transgrediar murum .

uers. 17. Donec intrem in sanctuarium Dei, et intelligam in nouissima [ed., nouissimis] eorum. Aduertit aliquando Asaph, quod intelligere festinabat. Repetit enim predicte questionis aliter ueritatem se non potuisse cognoscere, nisi legem diuinam, quod est sanctuarium Dei, contuens, intelligeret nouissima peccatorum: quoniam in futuro iudicio felicitas humana damnabitur, que hic ad tempus florere monstratur. Quo remedio hesitatio cuncta sublata est, quia non debet pius animus offendi, cum se magis  rebus talibus sentiat edoceri. Quod genus orationis dicitur deliberatiuum, quando et partes ponuntur, que nos dubios reddunt, et eligitur sententia, que et utilitati conueniat et decori. Dixit enim quod eis scrupulum commouebat: Si dicebam, Narrabo sic. Occurrebat utique illa feda uarietas: Ecce natio filiorum tuorum, cui disposui. Ad postrenum eligitur sententia que cuncta saluaret: Hoc labor est ante me, donec intrem in sanctuarium Dei, et intelligam in nouissima eorum. Sic deliberatiuum genus partibus suis regulari obseruatione completum est. Sciendum est sane de topicis omnia quidem argumenta procedere; sed quando generaliter dicuntur, 247, ad dialecticos pertinent; quando autem particulatim et  specialiter exprimuntur, oratoribus conuenire non dubium est.

uers. 18. uerumtamen propter dolos posuisti eis mala; deiecisti eos dum alleuarentur. Asaph uenit ad tertium membrum, ubi peccatorum commemorat ultiones, quas superius eis dixerat in futurum grauiter infligendas. Et ne omnino in mundo mali putarentur immunes, aut scelera sua crederentur habere modis omnibus impunita, dicit: Posuisti eis mala; ut quamuis mundana felicitate potiantur, reatum in se gestent, qui non potest deserere omnino criminosos. Nam tales etiam hic frequenter incurrunt ruinas, quas eorum uel suspicio non habebat. Sequitur, deiecisti eos dum alleuarentur. Deiecisti dum dicit, ex alto significauit elisos. Et ut hoc intelligeres, addidit,  dum alleuarentur, id est, dum in cothurnum superbie amplitudine ruinosa conscenderent. Et perpende quia ipsum tempus eleuationis significat quod ruine. Non enim dixit, postquam eleuati sunt; sed, dum alleuarentur, quorum erigi cadere est, et subleuare demersio: quoniam ad illam summitatem tendunt, que subita precipitatione dissoluitur; sicut iam et in alio psalmo dictum est: uidi impium superexaltatum et eleuatum sicut cedros Libani: et transiui, et ecce non erat , et reliqua.

uers. 19. Quomodo facti sunt in desolationem! subito defecerunt; perierunt propter iniquitatem suam. Quomodo admirantis est, ut subito desolatus appareat, qui tanta felicitate pollebat. Desolatus, utique desertus ab illis rebus que eum tanquam numerosa  familia circuibant. Hoc enim contingere malis posse non dubium est, quando debitum pauende mortis incurrunt. Sequitur, subito defecerunt. Exponit etiam quemadmodum ad desolationem peruenerint, qui prius felicia malis euenisse mirabantur. Nam quod dicit, subito defecerunt, significat repentine mortis aduentum. Et ne illos crederes communiter mori, addidit, perierunt propter iniquitatem suam: quia mali sic in hoc seculo deficiunt, ut tamen iterum in illa damnatione perpetua clade moriantur.

uers. 20. uelut somnium exsurgentis, Domine, in ciuitate tua imaginem ipsorum ad nichilum rediges. Pulchra comparatio. Talem dicit esse felicitatem malorum, quale somnium euigilantium. Prestigiis  enim quibusdam elusi, frequenter ad illa nos peruenire somniamus, que nimia cupiditate perquirimus. Pauper enim subito diues efficitur, criminosus honorabilis inuenitur, fruitur alter optato coniugio, nonnullus desiderato potitur imperio. Et his omnibus subito derelictis, patentibus oculis non respicimus, que clauso lumine cernebamus. Ecce illa admiranda felicitas impiorum peruenit ad somnium. Sic enim iam mortui diuitias possidere non possunt, sicut euigilantes sua gaudia perdiderunt. In hoc autem commate distinctio plena figenda est, quoniam de superioribus pendet. Sequitur, Domine, in ciuitate tua imaginem eorum ad nichilum rediges. Hic iam dicit quemadmodum in illa Ierusalem celesti impii diuinis non possint apparere conspectibus; sed sicut in isto  seculo imaginem in se Domini polluerunt, ita in illa futura patria eorum effigies non uidebitur, qui in gehenne sequestratione mittendi sunt. Peribit ergo imago, quando se eis ipsa ueritas alienata subtraxerit; nec similitudinem retinere possunt, de cuius beatitudine nil habebunt. Imago enim est alicuius rei existentis similitudo formata.

uers. 21. Quia delectatum est cor meum, et renes mei resoluti sunt. Superius prophetauit impios a regno Domini submouendos, nunc causam reddit quia per ipsos factum fuerat, ut cor eius noxia delectatione mundanis felicitatibus inuideret. Unde apparet grauissimum esse peccatum, quando aliquis occasionem prebuerit unde alterius conscientia polluatur; sicut nec illa res parua est, que iuuante Domino bonis  prestat exemplum. Addidit, et renes mei resoluti sunt. Renes frequenter diximus pro mentis constantia poni. Nam sicut isti corpus continent, ita anime stabilitatem et illa custodit. Renes ergo suos dixit esse resolutos, quia mundanarum rerum felicitatem incauta uoluntate quesierat.

uers. 22. Et ego ad nichilum redactus sum, et nesciui; ut iumentum factus sum apud te. Merito ad nichilum redactus fuerat, qui talibus desideriis inherebat, ut peccatoribus inuidendo, auctori suo facere uideretur iniuriam. Ad nichilum enim peruenit qui fructu uere intelligentie uacuatus agnoscitur. Et hoc quoque nescisse se dicit. Ipsa est enim profunda ignorantia nescire quod pecces: unde in alio psalmo dictum est: Delicta quis intelligit ?  Sequitur, ut iumentum factus sum apud te. Iure se iumentum dicit, quem carnalis emulatio quasi irrationabile animal insidebat. Apud Deum enim in uice sunt pecudum, qui eius preceptis resistunt, et aliud sentire uolunt quam sanctis regulis continetur; sicut in alio psalmo dictum est: Nolite fieri sicut equus et mulus, quibus non est intellectus .

uers. 23. Et ego semper tecum; tenuisti manum dexteram meam. Cum dicit, Et ego semper tecum, ostendit se ab idolis alienum auctori Domino pura mente credidisse. Sed in hoc errabat, quia de peccatorum felicitate Domini iudicia discernere nesciebat. Quapropter hic distinctio plena ponenda est, quoniam est completa sententia. Sequitur, tenuisti manum dexteram meam. Dixit, tenuisti manum; et ne  putares sinistram , addidit, dexteram meam. Cuius enim hec pars a Domino tenetur, semper absoluitur atque liberatur; sicut Petro mergenti dexteram tenuit Dominus, eumque fecit elementum liquidum fixo calcare uestigio.

uers. 24. In uoluntate tua deduxisti me, et cum gloria assumpsisti me. Hic quoque gratia Domini significatur, qua redemit peccatores. Non enim dixit, meritis meis, sed uoluntate tua deduxisti me; ad intellectum scilicet saluberrimum, ad quem post mortiferas cogitationes tanquam de loco sepulcri, Domino uiuificante, reuersus est. Sequitur, et cum gloria assumpsisti me. Hic denuntiat Domini incarnationem  futuram, in qua hominem assumere pietate sua dignatus est. Quid enim mirabilius quam mortalem naturam incarnatione uerbi ad Patris dexteram collocatam, et eam uiuos et mortuos iudicaturam, que post delictum primi hominis diabolicis tentationibus subiacebat? Unde etiam probatissime atque expresse Ioannes Constantinopolitanus episcopus ait : Cognoscamus 248 que natura est, cui dixit: Esto mee particeps sedis; illa natura que audiuit: Terra es et in terram ibis .

uers. 25. Quid enim mihi restat in celo, et a te quid uolui super terram? Postquam dixit quemadmodum a prauo sensu uoluntate Domini fuerit absolutus, ad quartum uenit ingressum: ubi iam bona misericordie  [ed., bonam misericordiam] ipsius liberatus enumerat. Nam cum dicit, Quid restat in celo, subaudiendum est, quid amplius petam, id est, quam quod mundo daturus es? Beneficium scilicet sancte incarnationis tue; ut Deus homo ex duabus et in duabus naturis distinctis atque perfectis unus Christus appareat, et damnatum lege peccati per gratiam redemptionis absoluat. Increpatiue autem contra se dicit quod sequitur, et a te quid uolui super terram? quasi diceret: Ego ueritatis ignarus, qualia super terram sperabam, ut peccatorum bona cuperem habere communia, cum tu beneficia parares in eternitate mansura? Iste sunt potius diuitie quas salubriter cupere debeamus; ista felicitas de qua se Christianus gaudeat esse locupletem; ut sit pauper in hoc seculo,  diues in celo.

uers. 26. Defecit caro mea et cor meum: Deus cordis mei, et pars mea Deus in secula. Defectus dictus est, quoniam deest illi effectus. Et iure cogitatio carnalis defecerat, que se errasse noscebat. Sed illi confitetur, cui culpam reuelare remedium est: delicta confiteri securitas. Et nota quod in uno uersu, cor et in bono ponitur et in malo. Defecit cor, utique mala cogitatio. Deus cordis, bonum intellectum significat, cum se errasse salubriter sentiebat. Illud quoque notandum est, quod frequenter Scriptura diuina de corporis istiusmodi parte dicit emanare consilia; sicut scriptum est: De corde hominis procedunt cogitationes male . Quamuis aliqui dicant in cerebro esse sapientie sedem. Sed illi potius dicenti  de corde nostro credendum est, qui corda nostra formauit. Sequitur, et pars mea Deus in secula. Illius hominis pars Deus est, qui se maiestati ipsius et credulitate consociat, et probabili actione commendat. In secula uero quod addidit, semper se ipsi adherere promisit. Quod reuera perfectorum est nunquam ab illo uelle discedere, sine quo contingit semper errare.

uers. 27. Quia ecce qui elongant se a te peribunt; perdidisti omnes qui fornicantur abs te. Illorum memor est de quibus superius dixit: Subito defecerunt; perierunt propter iniquitatem suam. Illi enim se elongauerunt ab eo, qui idolis seruientes, Deo uero nullam reuerentiam reddiderunt. Iste enim credens Deo  paulisper recesserat, ut rediret, quando, sicut sepe dictum est, cogitationes prauas de peccatorum felicitate contraxerat. Sequitur, perdidisti omnes qui fornicantur abs te. Fornicari est a Domino, quando adulterinis cogitationibus ab eius amore casto deuiamus, et luxuriam seculi preponentes preceptorum celestium non recipimus disciplinam. Quod illos facere manifestum est, qui culturas idolorum uanasque superstitiones impietatis affectant; et quidquid postremo contra catholicam fidem creditur, pollutis sensibus fornicatur.

uers. 28. Mihi autem adherere Deo bonum est, ponere in Deo spem meam: ut annuntiem omnes laudes tuas in portis filie Sion. Ecce declaratus est sensus ille quem diximus: quia licet praua se cogitatione  polluerit, tamen a cultura Domini non recessit. Dicit enim, bonum sibi esse adherere Domino. Is enim Diuinitati adheret qui se illi uera fide atque operum probitate coniungit. Nam sicut impios dicit elongatos, ita se Domino adherere profitetur; ut illis contraria faciendo, disparem uicissitudinem remunerationis inueniat. Sequitur, ponere in Deo spem meam. Exponit uerbum quod superius dixit. Ille enim adheret Deo qui spem suam ponit in Domino: quia nichil potest esse beatius quam illi omnia committere, qui nouit suis cultoribus congrue profutura prestare. Addidit, ut annuntiem omnes laudes tuas in portis filie Sion. Sion frequenter diximus montem esse Ierosolymis constitutum, qui nostra lingua speculatio interpretatur. Istius ergo contemplationis filiam, catholicam constat esse Ecclesiam, ubi reuera  laudes Domino reddit, qui pura mente crediderit. In portis, ipsum ingressum Christianitatis mauult intelligi, quando ad ueram fidem percipiendam populus noue regenerationis adducitur.



Conclusio psalmi.

Quam mirabiliter Asaph iste cuius nomen indicat Synagogam, et preteritos errores respuit, et future bona credulitatis assumpsit! Deliberauit enim sapienter, elegit eximie, ut non immerito post illam superioris psalmi de aduentu Domini salutiferam promissionem, septuagesimi secundi psalmi ei numerus conuenisse uideatur, quando utrasque cogitationum partes, uelut iusta libra discernens, equabili totum moderatione pensauit. Completa est his  admonitionibus institutio Christiani, ut nec cogitationibus malis delinquat, qui se Domino commendare festinat. Presta, Domine, ne nos talibus inuidere facias, quos tua ueritate condemnas, sed exsecremur quos horres, et amemus certe quos diligis; quia tecum nequeunt habere portionem, nisi qui uoluntates tuas mente deuotissima subsequuntur.



EXPOSITIO IN PSALMUM LXXIII.



Intellectus Asaph.

Intellectus significat inspectionem diuinam, quam psalmus iste studio pietatis omnimodis intuetur. Asaph  in interpretatur Congregatio, que nunc uocatur Ecclesia. Ista futuras  clades ciuitatis Ierusalem miseranda lamentatione deplorat. Mira pietas, stupenda clementia, malum futurum presentem sibi facere planctum; et sic dolere uentura, quasi iam probentur esse suscepta! Quod genus dictionis caritate plenum, proximique dilectione compunctum et in hoc psalmo, et in septuagesimo octauo, et in centesimo trigesimo sexto reperies fuisse cantatum. Scire autem debemus quid intersit inter penitentes et lamentantes, quoniam sunt tristes lacryme utrisque communes. Penitentes pro suis peccatis, aut pro generalitatis excessibus rogant; ut Dominus 249 delicta dimittat, ne puniat errata cum iudicat. Lamentantes uero pietatis intuitu deflent ciuitatis ruinas, et interitum suorum ciuium, quem [ms. A., que] aut iam passi, aut certe passuri  sunt. Unde monet Apostolus caritatem proximi persuadens, Gaudere cum gaudentibus, flere cum flentibus . Respiciamus nunc ordinem ipsum positionemque psalmorum. Septuagesimus primus psalmus promisit incarnationem Domini esse uenturam. In septuagesimo secundo, postpositis erroribus, Asaph elegit quid sequatur. In presenti autem ciuitatis subuersio deploratur; ut durissimus animus Iudeorum uel ipsius ciuitatis sue calamitatibus terreretur. Totum fecit Medicus bonus, si sanitatem recipere uoluisset egrotus. Meminerimus autem quod ecclesiastica tradit auctoritas his diebus uastatam Ierusalem, quando Christum Dominum crucifixit plebs crudelissima Iudeorum; ut non sit dubium quod temporis malum receperit presumptionis excessus.  Nunc ad reliqua transeamus.



Diuisio psalmi.

Isrelitarum populus, qui figuram continet deuotissime Synagoge, per totum loquitur psalmum. In prima sectione deplorat cur traditi fuerint gentibus, ita ut sanctuarium Domini inimicorum profanasset audacia, memorans quorumdam Iudeorum cor impenitens Domini prouocasse censuram; ex quibus tamen in fine seculi conuertendos esse prophetat. Secunda dicit, aduentu Christi superstitiones et iniquitates hominum fuisse destructas: enumerans diuersa eum fecisse magnalia, inter que petit ut Iudeis errantibus subueniret. Tertia sectione rogat ut memor promissionum suarum ab interitu semen eripiat Abrahe, et ad ipsum ascendat superbia Romanorum  qui se immaniter (ms. A., F., se inaniter] extulerunt. Quem psalmum sollicitis mentibus audiamus; est enim in excidii Ierosolymitani lamentatione mirabilis.



Expositio psalmi.

uers. 1. Utquid, Deus, repulisti in finem? iratus est furor tuus super oues gregis tui. Introducitur populus Iudeorum Deo supplicans, ut auerteret ab Isreliticis quod imminebat exitium. Utquid? querentis est, non imputantis. Merito enim territus querebat cur sanctuarium Domini passurum esset nefandissimam uastitatem; timens ne, quia permissa est templi uastatio, Iudaicus quoque populus funditus interiret. Nam quis  iam reseruari creditur, quando sanctis locis reuerentia non habetur? Repulisti, abiecisti est, quasi alienos a tua defensione fecisti. In finem, hic interitum significat et captiuitatem, quam Ierusalem temporibus uespasiani atque Titi principum a Romanis legitur pertulisse. Sequitur, Iratus est furor tuus super oues gregis tui. Oues dicit populum Iudeorum, ut nominatus grex pii Pastoris misericordiam commoueret. Addidit tui, quia semper in eis temperantius uindicamus, quos aliquando nostros fuisse meminimus.

uers. 2. Memento congregationis tue, quam creasti ab initio: liberasti uirgam hereditatis tue, montis [ms. A., mons] Sion, in quo habitasti. Intuere sollicite quot modis beneuolentiam Iudicis querat, ut oratorum argumenta hinc inuenias fuisse progressa. Prestita  enim dona numerantur, ut ad beneficia consueta animus boni Iudicis inuitetur. Quapropter rogat ut sua potius beneficia in eis, quam eorum considerare uelit errata. Congregatio enim Iudeorum euidenter ipso adiuuante preualuit, cum eos sub Aegyptio populo crescere faciebat, et quando placuit miraculis insignibus liberare dignatus est. Nam cum omnes creet atque disponat, Iudeos quasi specialiter creasse dicitur, quibus et legem dedit, et prophetas contulit, et miracula magna concessit. Ab initio dixit, fidei scilicet cultureque prolate, quam per Moysen populus accepit Hebreus. Sequitur, liberasti uirgam hereditatis tue. Hereditas Domini fuit populus Iudeorum, quandiu ei puro animo seruiebat. Hanc hereditatem uirgam appellauit propter Moysen famulum eius, cui  iussum est per uirgam magnalia facere, ut diuina fortitudine roborati, de terra Aegypti egrederentur intrepidi. Per hanc enim uirgam Pharaonis est quassata duritia, per eam maris Rubri fluenta diuisa sunt, per ipsam de sicco lapide flumina manauerunt; et merito hereditas ista uocata est uirga, que tanta ualuit implere miracula. Hec ideo in commemorationem uenit, ut per eam quanta prestitisset ostenderet. Addidit quoque cumulum perfectionis insignem, id est montis Sion, in quo habitasti. Illa enim que precessere miracula usque ad montis huius munera peruenerunt. Dubium quippe non est omnia ueteris Testamenti ideo [mss.., a Deo] fuisse facta, ut Noui ueritas promissa sequeretur. Nam quod dicit, montis Sion, in quo habitasti, Ierosolymam utique significat  ciuitatem, in qua Isreliticus populus insidebat, ubi habitasse declarat Christi Domini presentiam corporalem, ut hec loca non sineret incurrere teterrimam uastitatem, in quibus humanis oculis apparere dignatus est. Fulgens plane terra miraculis, dominica uisitatione uenerabilis, ubi datum est oculis carnalibus uidere, quod est summa beatitudo uel credere. Quod argumentum dicitur a laude rei lese; ut tanto plus hostibus cresceret inuidia, quanto loca sancta fuerant eorum presumptione uastanda.

uers. 3. Eleua manum tuam in superbiam eorum in finem: quanta malignatus est inimicus in sanctis tuis! Hec uerba non sunt irati, sed remedium magis correctionis optantis. Preualuit reuera Isrelite petitio.  Ubi enim amplius religionis Christiane cultus effloruit quam in Romana urbe, que pre ceteris terris superstitiones sibi ante gentium uindicauit? Eleuata est ergo in ipsis potentia Domini, quando superbiam eorum humilitatis gratia commutauit, perducens eos in finem, id est ad Dominum Saluatorem. Quanta enim nefandissima illic sunt signa templorum! Quot Ecclesiarum celestium et beatorum martyrum dona micuerunt! Ut utrisque conspectis, reuera potentia intelligatur Domini Christi, qui ex tam superstitiosa plebe reddidit sanctissimam ciuitatem. Sequitur, quanta malignatus est inimicus in sanctis tuis! Inimicus significat populum Romanorum, qui illo tempore  insignis idolorum cultor habebatur. Qui malignatus est in locis sanctis eius, quando sacerdotes  totaque ministeria 250 templi in predam missa patuerunt, cunctaque gens Hebreorum aut gladio subiacuit, aut captiuitati subiugata seruiuit. Hoc enim nimis acerrimum bellum Iosephi Historia septem libris celebrata describit.

uers. 4. Et gloriati sunt qui oderunt te in medio atrio tuo; posuerunt signa sua signa, et non cognouerunt. Hinc iam per contemptum sacratissimi templi maior in presumentes crescit inuidia; ut ipsam quodammodo Diuinitatem contempsisse uideatur, quando sancte religionis uiolator arguitur. Sed cum omne scelus debeat subsequi penitudo, hic positum est, gloriati sunt, ut non solum peccasse, sed ipsum quoque malum ad gloriam suam traxisse uiderentur. Addidit etiam, qui te oderunt, ut patienter non debeat  sustineri, quod ab inimicis cognoscitur perpetratum. Sequitur, in medio atrio tuo. Hoc ad magnum contemptum pertinet exprimendum, ut non in extremo aliquo loco, sed in medio atrio, sacrilegium commisisse dicantur. Quod autem addidit, signa sua signa; et non cognouerunt, scilicet aquilas, dracones, ceteraque quibus in prelio uti solebat Romanus exercitus; aut certe statuas monimenta uictorie, quas imperatores supra fornices portarum in suis laudibus erigebant. Sequitur etiam cum dolore dictum, signa; ut ipsa repetitio ad uindictam celerem iustum Iudicem commoueret. Que figura dicitur epembasis, quoties ad auxesim faciendam de uicino eadem uerba geminantur, ostendens quia humanis est uiribus applicatum, quod diuina fuerat dispensatione permissum.  Nam ut hunc sensum intelligas esse conceptum, intulit, et non cognouerunt. Quod si cognouissent, tibi utique reddidissent sacrificia; non autem elegissent ad demonum redire culturas. Que captiuitas uel ruina longis post temporibus facta est, quam cognoscitur esse prophetata. Tunc enim quando ista dicebantur, templum adhuc Ierosolymis non erat constitutum, quippe quod a Salomone filio ipsius legitur fabricatum. Unde reuera celestis prophetie magna uirtus apparuit, ut ante ipsius euersio prediceretur quam eius constructio prouenire potuisset.

uers. 5. Sicut in uia super summum: quasi in silua lignorum securibus exciderunt ianuas eius in idipsum: bipenni et ascia deiecerunt eam. Quantum plus inimicorum  contemptus exprimitur, tantum uenire uindicta celerius postulatur. Nam in his duobus uersiculis dolentis animus uehementer ostenditur, ut dicat, sic posuerunt signa sua in templo tuo, quemadmodum solent statue principum in plateis per loca edita collocari, ut uiantium memoria uisis talibus instruatur. Quid enim exsecrabilius quam ut hoc auderent facere in penetralibus templi, quod a sacrilegis presumitur in plateis? Sequitur alia comparationis miseranda conquestio, ut ita dicat ianuas illas templi reuerendissimi securibus comminutas, quemadmodum excisoribus lignorum silue solent prebere licentiam, ubi nullus custos, nullus contrarius inuenitur. Antiqui autem ianuas a Iano dictas esse uoluerunt, quod per ipsum anni  preberetur ingressus. Addidit  quoque, in idipsum, in templo scilicet, ut facti qualitas de loci reuerentia plus doleret. Sequitur, bipenni et ascia deiecerunt eum. Bipennis est in plagas lignorum ferrum ab utraque parte formatum, quod in excidendis trabibus competenter aptatur. Dicta est autem ab eo quod bis acuta sit. Pinnum enim antiqui acutum dicebant. Ascia, id est ferrum in obunci nasi more curuatum, per quam manus artificis diligentius persequitur quod constat minutius abscidendum. Ergo ut ciuitatem illam ostendat funditus fuisse uastatam, per hec instrumenta fabrilia, et magnas res simul et paruissimas dicit esse deiectas. Quidquid enim aut bipennis excidere, aut ascia persequi potuit, manus truculenta deiecit. Quo loco ad exprimendum dolorem prophete, Ieremie sensus ille ponendus est: uidete  si est dolor secundum dolorem meum qui factus est mihi. Dedit me Dominus in manibus, et non potero stare .

uers. 6. Incenderunt igni sanctuarium tuum; in terro polluerunt tabernaculum nominis tui. Crescit dolor, ubi calamitas euersionis augetur. Potuit enim bipennis et ascia sola ligna concidere, sed ad postremum ignem contigit omnia simul deuorare. Sed quid, rogo, de priuatis domibus fieri potuit, ubi furor hostilis sanctuario Domini non pepercit? Quod autem dicit, igni incenderunt, in secularibus litteris schema dicitur pleonasmos, ubi et superfluum aliquid poni fas est. In Scripturis uero diuinis  hec figura non conuenit, ubi totum utile, totum necessarium, totum que perfectum est; sed magis per hunc modum locutionis  dictum debemus aduertere, sicut usu dicimus: Auribus meis audiui, oculis meis uidi; cum tamen nec alienis uidere oculis, nec auribus audire possit extraneis. Sequitur, in terra polluerunt tabernaculum nominis tui. Tabernaculum nominis eius, templum fuit quod Salomon mirabili edificatione construxit, in cuius dedicatione orans ait: Ego autem edificaui domum nomini eius , et cetera. Istud ergo tabernaculum quod uisitabat uirtus celestis, manus polluit uastatoris, et usque in terram deduxit culmina, que ad laudem Domini probabantur esse constructa. Et nota quod in his quatuor uersibus schema illud nobilissimum ponitur auxesis, que Latine augmentum nuncupatur. Crescit enim subinde atrocitas facti, ut  tam immaniter excedentibus ab omnipotenti Iudice debeat obuiari. Quod siue in laudibus, siue in uituperationibus utiliter nimis ac decenter apponitur, sicut fecit Apostolus dicens: Scientes quod tribulatio patientiam operatur, patientia autem probationem, probatio uero spem, spes autem non confundit , etc.

uers. 7. Dixerunt in corde suo cognatio eorum inter se: uenite comprimamus omnes solemnitates Domini a terra. Potuissent mala superius enumerata misericordiam Domini commouere, nisi adhuc fuisset in Iudeis obstinata superbia. Nam licet talia perpessi sint, a blasphemiis eorum animus non recessit. Dixerunt enim in corde suo. Et ne pauci uiderentur esse, addidit, cognatio eorum inter se; ut impenitenti cordi  merito non fuerit suspensa calamitas. Sequitur, uenite, comprimamus omnes solemnitates Domini a terra. Hic uerba referuntur irascentium Iudeorum, quoniam uiderant 251 euersam ciuitatem suam, et Dei sanctuaria profanata, insipienter et furiose dixerunt: Abiiciamus legem Domini, qui nos uindicare contempsit: non estimantes multo eos grauiora potuisse mereri, qui crucifigere nisi sunt Dominum Christum. Talia enim Asaph ex sua persona dicere non poterat, quem premissus tituli intellectus ornabat.

uers. 8. Signa nostra non uidimus [ed., uidemus], iam non est propheta: et nos non cognoscet amplius. Dementissimi hominum qui talia sibi putabant post reatum signa posse prestari, qualia uidebantur ante culpam tam immanissimam promereri. ueniebat utique  illis in animum quantas gentes patres eorum Domino iuuante prostrauerint, que regna momentanea concertatione subdiderint; et in reatu maximo constituti, ipsa sibi subtracta dicebant signa, que patribus suis tunc deuotis nouerant esse collata. Sequitur, iam non est propheta: et nos non cognoscet amplius. Adhuc ipsa sunt uerba desperantium Iudeorum. Nam quoties antiquis temporibus Isrelite aliqua calamitate premebantur, euntes ad prophetas instruebantur ab eis iussu Domini quid facere debuissent; quibus tamen eorum duritia obedire contemnebat. Sed cum eos completo aduentu Domini non haberent, dicebant a Domino se fuisse derelictos, quando eos, per quos admoneri consueuerant, non uidebant. De talibus enim scriptum est: Peccator, cum uenerit in profundum  malorum, spernit . Hec omnia dici non potuerunt, nisi a populo Iudeorum, quia Romanis ista contraria erant, qui tunc nefandis idolis seruiebant. Reuera Asaph intelligens et sanctitate precipuus fudit pro Iudeis mirabilem supplicationem. Sed ne inclementia Diuinitatis putaretur, quod pro ipsis non probatur auditus, subiunxit culpas desperationesque Iudeorum; ut debitas ultiones susceperint merito, in quibus nulla fuit inter tam multa crimina congrua penitudo.

uers. 9. Usquequo, Deus, improperabit inimicus; irritat aduersarius nomen tuum in finem? Clamat tanquam qui adiutorem petit, gemit quomodo uulneratus qui medicum querit, dicens Domino: Quandiu istas  improperationes sustinebis, quas Iudeus tibi mouet incredulus? Non ut eos perderet, quos flendos esse iudicabat, sed ut confessionis beneficio mutaret in melius. Sequitur, irritat aduersarius nomen tuum in finem. Hoc exponit quod superius dixit. Tandiu Dominus murmurationes patitur perfidorum, donec aduersarios suos ad confessionem sui nominis miseratus adducat. Ille enim potens est sic corrigere derogantes, ut qui prius mortifere locuti sunt, postea predicare salutariter audiantur. Irritat enim a canibus tractum est, quorum latratibus R littera plurimum sonat. In finem significat mundi uesperam, quando gens Iudeorum pro maxima parte creditura est.

uers. 10. Utquid auertis faciem tuam et dexteram tuam de medio sinu tuo in finem? Quasi offenso, quasi  irato Domino dicit, qui nolit peccatores populos intueri, ut adhuc in sua uideantur perseuerare nequitia. Ille enim quos dispensatione mirabili placatus attenderit, corrigit: quos propitius intuetur, emendat. Sequitur, et dexteram tuam de medio sinu tuo in finem. Aliud sacramentum tangitur ueteris Testamenti. Nam sicut Moysi datum fuerat per uirgam miracula facere , ita illi preceptum est ut dexteram suam in sinum mitteret, exindeque prolata, leprosa conspecta est. Iussumque illi est, ut iterum manum mitteret in sinum, et statim curata est. Significans quia populus Iudeorum exiens a Domino Christo immundus fieret; ad eum uero conuersus reciperet pristinam sospitatem. Quod factum ideo commemoratur, ut Iudeorum populum in antiquam redire prediceret  sospitatem. Hoc argumentum dicitur ab euentu, quando ad illud supplicatio tendit, ad quod rei ordinem peruenire cognoscit. Sed ne in tali relatione diutius moraretur, ad laudes Domini festinus accedit, ut omnia possibilia dicat illi qui tam ingentia cognoscitur operari.

uers. 11. Deus autem Rex noster ante secula; operatus est salutem in medio terre. uenit ad secundam sectionem intellectus ille Asaph, quem titulus precinebat, et spiritu prophetie Dominum Saluatorem predicit esse uenturum, enumerans per demonstratiuum genus orationis quanta miracula fecerit in celo et in terra. Et quia de eius erat incarnatione dicturus, ne quis eum Dominum crederet temporalem, ante constitutionem mundi Regem eum iam fuisse testatur,  sicut ipse in Euangelio ait: Ego in hoc natus sum . Secula enim dicta sunt, quod in se reuoluant tempora. Sequitur, operatus est salutem in medio terre. Quamuis hoc et de factis miraculis possi intelligi, que coram hominibus uisualiter cognoscitur operatus, tamen melius hoc de animarum salute suscipiamus, quam operatus est predicatione uitali. In medio terre; cunctis scilicet cernentibus populis, quos per terre uocabulum datur intelligi. Que figura dicitur metonymia, quando per id quod continet, id quod continetur ostenditur.

uers. 12. Tu confirmasti in uirtute tua mare; contriuisti capita draconum super aquas. Ut reuera ostenderet quod superius dixit, ante secula Regem fuisse  Dominum Saluatorem, qui pro nobis pati dignatus est; ut mortem moriendo destrueret, captiuis libertatem, reis premia condonaret, refert miracula que quondam fecit in gente Iudeorum. Confirmauit enim Rubri maris liquidas abyssos, quando in duobus lateribus sic aqua defixa est, ut mare nauigerum iter faceret esse terrenum. Sequitur, contriuisti capita draconum super aquas. Mysterium superioris miraculi decenter exponit, quia illa prefiguratio transitus maris Rubri aquas sancti baptismatis indicabat, ubi capita draconum, id est spirituum immundorum perducuntur ad nichilum, quando animas quas illi peccatorum sordibus inquinant, fons salutaris emundat. Et nota quod in hoc et in aliis quatuor uersibus per figuram synathresmos singulas congregat laudes;  ut enumeratio ipsa uirtutum animum offensi potentissimi Iudicis temperaret.

uers. 13. Tu confregisti caput draconis; dedisti eum in escam populo Aethiopum. Cum superius dixerit plurali numero capita draconum, significare uolens nequitias spirituales, modo singulari numero ponit draconem, ut ipsum Satanam indicare uideatur, qui quantum fortior, tantum nequior; et cum singulari numero ponitur, inter malignos spiritus habere similem penitus abnegatur. 252 Confractum est enim caput eius, quando superbia ipsius de celo deiecta est; et natiuam claritatem retinere non meruit, qui se uoluntaria obscuritate maculauit. Addidit, dedisti eum in escam populo Aethiopum. Aethiopes bene peccatores aduertimus, qui ante fuerant tenebrosa mente  teterrimi; sed ad Dominum conuersi, escam ceperunt habere diabolum, cum de eius detractione satiantur. Nam hodieque quem pessimum intelligi uolumus, diabolum nuncupamus. Omnibus enim culpis exsufflatur admissis, totius dicitur auctor erroris, et sicut ille Christianos insequitur, ita ab omnibus exsecrabili horrore discerpitur. Sic fit ut qui paganis ante uenerabilis, nunc a Christianis detractionum morsibus corrodatur. Siue conuersi iam fideles escam possunt habere diabolum, quando per ipsius machinamenta tentationesque proficiunt; ipso enim persequente martyres fiunt, ipso affligente patientie munere coronantur. Quapropter merito diabolus illorum esca dicitur, quos fatigationibus crebris ad desideria uotiua perducit.

 uers. 14. Tu dirupisti fontes et torrentes, tu siccasti fluuios Ethan. Hoc totum per allegoriam de peccatoribus dicit. Fontes illos appellat, quorum mala iugiter influebant; torrentes, qui subito concitati rapidis excursibus irruebant. Hec enim duo genera peccantium Dominus dirumpet, cum eos a diaboli famulatione diuiserit. Sequitur, siccasti fluuios Ethan. Priorem excolit sensum, ut fluuios, id est inundationes diabolica iniquitate collectas non solum dirumpat ac diuidat, uerum etiam desiccet et auferat. Fluuius enim quando siccatur, ad nichilum sine dubitatione perducitur. Quod tunc contingere manifestum est, quando donans multitudinem peccatorum, diaboli constat inundantia periisse consilia. Ethan Hebrea  lingua fortis interpretatur, quod sepe diabolum significare iam diximus.

uers. 15. Tuus est dies et tua est nox; tu fecisti solem et lunam. uersus iste et sequens omnibus ad litteram patent. Cunctarum quippe rerum creator est Dominus; sed aptius uidentur, si spiritualiter exquiruntur. Diem ponamus iustos uiros, quibus semper sapientie lumen irradiat; noctem homines terrenos, qui peccatis facientibus obscurantur; sicut in alio psalmo dictum est: Dies diei eructat uerbum, et nox nocti indicat scientiam . Sed cum dicit: Tuus est dies et tua est nox, significat quoniam in utrisque Deus miracula magna facit, ut et illum munere sue pietatis illuminet, et istum peccatis emendatum, regni sui faciat esse participem. Addidit, tu  fecisti solem et lunam. Hec omnia nomina per exempla magis planius exponuntur. Sol sapientem significat, luna stultum, sicut scriptum est: Sapiens permanet sicut sol; stultus autem sicut luna mutatur . Pulchra narratio, ut per similitudines rerum Omnipotentis stupenda magnalia declarentur. In omnibus tamen intelligendum est Creatorem Dominum solitam nimis et copiosam ostendere pietatem.

uers. 16. Tu fecisti omnes terminos terre: estatem et uer tu fecisti ea: memor esto huius creature tue. Non incongrue terminos terre dicimus omnes apostolos et prophetas. Nam sicut termini agrorum fines [ed., funes] distinguunt, ita et predicatores Christi uere fidei iura custodiunt. Sequitur, estatem et uer  tu fecisti ea. Per hec tempora significat fideles diuersa morum qualitate pollentes; alii enim sunt tanquam estus fidei calore feruentes ad martyrium usque perducti; alii mansuetudine temperati tanquam uer, equabili Domino deuotione famulantes. Omnia enim et ista et talia ipse fecit, cuius gratia conceditur, quod in hominum bona uoluntate monstratur. Addidit, memor esto huius creature tue. Reddit causam cur enumeratio illa premissa sit; scilicet, ut qui facere consueuit magna, Iudeis quoque delinquentibus miseratus indulgeat. Et ut beneuolentiam pii Domini prouocaret, beneficia eius frequenter enumerat; ut memor esse dignetur eorum quos creare dignatus est.

uers. 17. Inimicus improperauit Domino, et populus  insipiens exacerbauit nomen tuum. Illorum uerborum meminit, que superius dixit: uenite, comprimamus omnes dies festos Domini a terra, etc. Inimicus utique fuit iste populus Iudeorum, qui talia dixit in Dominum, ut illi uideretur exprobrare, cui uel ex aliqua parte gratias agere nulla potest creatura sufficere. Sequitur, et populus insipiens exacerbauit nomen tuum. Insipiens utique qui agebat indigne, ut illa patienter audiret, que debuisset omnino refugere. Et ex hoc Dominum ad iram prouocauerunt, quia non pro suis peccatis talia sibi accidisse dixerunt, sed putauerunt iniustum Deum, qui quasi non merentibus dominari permittebat interitum. Consideremus igitur ordinem saluberrimum supplicantis. Sic pro culpabilibus orat,  ut eorum semper confiteatur errata. Hoc si Iudei fecissent mente deuota, potuerant generaliter debita uitare supplicia.

uers. 18. Ne tradas bestiis animas confitentes tibi: animas pauperum tuorum ne obliuiscaris in finem. Asaph uenit ad tertiam sectionem, cui merito premissus est intellectus: quando sic peccata populi superius confessus est, ut tamen deuotos a Domino liberandos esse presumat. Supplicat enim uir sanctus quod sciebat esse uenturum, ut fidelium animas non tradat, ne diabolus ad sua uota perueniat. Erant enim in illo populo etiam tunc uasa misericordie, ex quibus fuit Simeon, Nicodemus, Nathanel, de quo Dominus testimonium perhibet, dicens: Ecce uere Isrelita, in quo dolus non est ; et reliqui  qui Domino cordis puritate placuerunt. Bestias enim posuit diabolum cum ministris, quorum capita  contriuit super aquas. Sequitur, et animas pauperum tuorum ne obliuiscaris in finem. De illis dicit qui superbia mundi repudiata, ad humilitatem se sanctissimam contulerunt: rogans ut eis Domini Saluatoris beneficia non negentur; sed quia pauperes eius facti sunt, ipsius largitate ditescant.

uers. 19. Respice in testamentum tuum: quia repleti sunt qui obscurati sunt terre domorum iniquitatum. Respice, dixit, ut digneris implere que cognosceris ante promisisse; sicut scriptum est: Ecce dies uenient, dicit Dominus, et consummabo domui Isrel et domui Iuda testamentum nouum, non secundum testamentum quod disposui patribus eorum .  In illo enim pollicitationes temporales sunt, ut fuit terra repromissionis et inimicorum 253 subiectio. Talia enim rudi populo debuit concedere, ut ad spiritualia intrepidus potuisset subinde festinare. In Nouo autem Testamento promittitur imperturbabilis uita, regnum cuius non erit finis, beatitudo perpetua, et Domini contemplatio gloriosa. In hoc ergo testamento respicere dicit Dominum debere, ut cito erranti populo debeat profutura prestare. Reuera intelligens factus est Asaph, qui talia petit, unde totus mundus potuisset absolui. Et uide qua sapientia cuncta discurrit: quia non erant bona, que delinquentis populi commemorare potuisset, meminit promissionis Dominice que semper impletur. Sequitur alia causa miserendi, que dicitur qualitas absoluta: Quia repleti  sunt qui obscurati sunt, id est peccatores qui ignorantie obscuritate demersi sunt; sicut et ipse pro eis in cruce positus supplicauit, dicens: Pater, ignosce illis, quia nesciunt quid faciunt . Sed repetamus hunc uersum, ut contextio uerborum facilius debeat apparere. Dixit, Respice, quia repleti sunt qui obscurati sunt. Repleti enim fuerant iniquitatibus, et necesse erat ut eos sequeretur obscuritas, qui merito tenebris comparantur, quoniam lumen sapientie perdiderunt. Addidit, terre domorum iniquitatum. Isti sunt terre domorum iniquitatum, id est terreni de domo iniquitatum. Et ne forte hic terram in bono uoluisses accipere, pulchre definitum est quid sit corpus infidelium, hoc est domus iniquitatum: quia cuncta  uitia uelut quodam hospitio recipiunt, qui malis actibus polluuntur.

uers. 20. Ne auertatur humilis factus confusus: pauper et inops laudabunt nomen tuum. In loco eorum qui offendere uidebantur, ponit eos qui gratiam Domini habere consueuerunt: ut dilectio deuotorum odium contumacium temperaret. Quod argumentum nimis accommodum est, quando pro aliquo detestabili ponitur persona gratiosa. Confundi autem non est humilis, sed superbi, qui Dei gloriam non agnoscens, humanis meritis applicat, si quid boni  susceperit. Contra, humiles Deum iugiter laudant, se semper accusant: intelligentes Diuinitatis esse quod sapiunt, proprium utique quod delinquunt. Istos rogat non debere confundi; quoniam quidquid  boni perceperint, Domini muneribus intelligunt applicandum. Sequitur, pauper et inops laudabunt nomen tuum. uideamus quam sit ista gloriosa paupertas, quam felix probetur inopia, que Dominum etiam tacita laudat, et de patientie sue uirtute concelebrat. Mutus est si psallat superbus; pauper et inops laudant Dominum, et cum uidentur habere silentium. O inestimabile bonum, si perpendatur intrinsecus! Pauper Dei dicitur, diues seculi nuncupatur; iste est Regis eterni, ille temporis utique fugitiui. Non sibi habet qui foris diues est, iste potius idoneus dicendus est, qui in thesauris anime probatur uirtutes eximias condidisse.

uers. 21. Exsurge, Domine, iudica causam tuam: memor esto improperiorum tuorum, eorum que ab insipiente  sunt tota die. Post cuncta que dixit, nunc facit Iudicis causam; ut eum efficacius commoueret, cui negotii sui qualitas intimatur. Nunc ad ipsum Dominum uerba conuertit, expetens ut causam suam contra illos diiudicet, qui non desinunt prauis murmurationibus insonare. Iudicat enim causam suam, dum errantes facit manifesta cognoscere, ut conuersi predicent quod stultis cogitationibus abnuebant. Sequitur, Memor esto improperiorum tuorum, illorum scilicet que superius dicta sunt: Iam non est propheta, et nos non cognoscet amplius. Adiecit, eorum que ab insipiente sunt tota die. Et hoc de superioribus pendet, quoniam ista opprobria ab insipientibus dicta uenerunt. Et ne putarentur ad tempus effusa, addidit, tota die; ut ipsa continuatio mansuetudinem  patientissimi Iudicis indicaret.

uers. 22. Ne obliuiscaris uoces querentium te: superbia eorum qui te oderunt ascendat [ed., ascendit] semper ad te. In primo commate miscuit iterum uota fidelium, ne abiiciat preces eorum qui ad ipsum toto cordis affectu clamare noscuntur; ut inueniant quem querunt, et mereantur cernere [ms. G., ed., certe] quem expetunt. Sequitur, superbia eorum qui te oderunt ascendat semper ad te. Hoc congrue dictum de Romanis aduertimus, de quibus superius ait: In medio atrio tuo posuerunt signa sua; ut contra hostes Ierusalem omnipotentem Iudicem uehementissime commoueret. Superbia est enim quam Dominus specialiter exsecratur, per quam et angelus corruit, et primi hominis beatitudo  discessit. Et considera quam prudenter acerrimum uitium in fine positum est, ut post omnia diceret quod memorie finibus conderetur. Sic deplorant simpliciter et prudenter qui pura Domino mente deuoti sunt: sic per dolorem quamuis nimium falli nesciunt qui piis regulis obsequuntur.



Conclusio psalmi.

Cognouistis, auditores egregii, quam suauia sint fidelissimis uiris officia pietatis: quemadmodum nolint proximos suos tristitiam sustinere, ut de futuris eorum cladibus tantis lacrymis affligantur. Hec est reuera caritatis sancta perfectio presentare futura sibi pericula, que proximis formidantur esse uentura. Quid ageret iste de conspecta clade, quam [ms. A., quando] futuram sic cognoscitur compuncto corde  doluisse? Respiciamus ergo Scripture sancte quali sibi ueritate consentiant; ut ante Asaph adhuc florentem Ierusalem deplorauerit, quam post tot annos Ieremias peracta captiuitate defleuit. Utrumque pium, utrumque gloriosum; sed plus iste nescio quo pacto misericors fuisse cognoscitur, qui adhuc in prosperis constitutus, amarissimo dolore noscitur esse perculsus. Quapropter considerare nos conuenit, quod refulgente uarietate contextus modo letantium iubilatione, modo penitentiam gemitu, modo institutione salutari, modo lamentantium dolore, modo salutari incarnatione predicta, modo pollicitatione premiorum, modo terrore penarum, modo laudibus dominicis cunctus Psalterii textus ornatus est. Ut sicut corona suauissimis conserta floribus spiramen efficit  gratiosam, ita et hic liber diuersis uirtutum fragrare sentiatur odoribus.



254 EXPOSITIO IN PSALMUM LXXIu.



In finem, ne corrumpas, psalmus cantici Asaph.

uerba tituli huius, nisi ordine suo considerentur, obscura sunt. Asaph  Synagoga significatur, id est congregatio que credidit, non que obstinata permansit. Nam post resurrectionem Domini confessa legimur multa millia Iudeorum, sicut inter alia testantur Actus apostolorum. Quapropter hunc populum Asaph iste nunc admonet, ne fidem suam corrumpat in finem, id est, in Dominum Saluatorem, qui eius credulitatem accipere meruit, et fructum salutis inuenit. Ista enim munera quandiu  non disperguntur, manemus illesi; quando fuerint uitiata, a conspectu Regis reddimur alieni. Psalmum cantici uero diximus esse, cum res actuales spirituali contemplatione discernimus; quod totum in hoc psalmo, diligens lector, inuenies.



Diuisio psalmi.

Primo ingressu fideles Iudei dicturos se omnia eius mirabilia profitentur. Secundo Rex ipse loquitur iehsu Christus, iustitiam se iudicaturum promittens, cum tempus generalis resurrectionis aduenerit. Commonet etiam ne quis audeat aliquid contra diuina mandata presumere, ne eum possit eterna pena torquere.



Expositio psalmi.


uers. 1. Confitebimur tibi, Deus; confitebimur tibi, et inuocabimus nomen tuum: narrabo omnia mirabilia tua. In hoc uno uersu per ordinem regula sancte deuotionis exponitur; nam populus ille Iudaicus qui erat Christo Domino crediturus, quem titulus monet: Ne corrumpas in finem, erumpit in uocem, et in confessionem suam deuotissime pollicetur. Confiteri est  multorum confatione  aliquid profiteri. Nam etsi unus confessus dicatur, aliis iam in fide precedentibus, uel subsequentibus cognoscitur esse sociatus. Sequitur iterum, confitebimur tibi. Soliditatem promissionis repetitio ipsa testatur, que nunquam transitorie ponitur, nisi ubi mentis firmitas indicatur; sicut est illud: Paratum cor meum, Deus;  paratum cor meum , et his similia. Tibi dictum est, ut aliorum cultura negaretur; quia illa est uera deuotio que solum iustissime ueneratur auctorem. Et illud inspiciamus, quoniam mortem plerumque generat, uel semel terreno iudici crimina confiteri: Deo autem frequentata confessio non parturit periculum, sed salutem. Pulcherrimus currit ordo uerborum. Prius se dicit confiteri, id est peccata deflere; postea inuocare nomen Domini. Sic enim dignum est, ut ipsius munere prius corda nostra confessione purgemus, et sic ad auxilium suscipiendum nomen Domini inuocare debeamus. Nam ad quos uenire poterit, nisi quos iam proprios esse cognoscet? Quod si eum inuocet indeuotus, iudicium sibi uidetur postulare, non ueniam. Premittenda sunt ergo talia,  ut confidenter diuinam possimus inuocare clementiam. Adiecit, Narrabo omnia mirabilia tua. Cum superius plurali numero dixerit, Confitebimur, hic singulari dicit, narrabo: quia populo Dei utrumque conuenit, et singulariter dicere, et de pluralitate sentire. Sed ista narratio uox introducta est fidelium, quia non merentur magnalia diuina reuoluere, nisi qui se cognoscunt pura deuotione Deo seruire. Sic enim in alio psalmo legitur: Peccatori autem dixit Deus: Quare tu enarras iustitias meas ? etc. Sed quis possit omnia mirabilia superna narrare, nisi ille qui sanctam Trinitatem breuiter rerum omnium profitetur auctorem, et indiuidue uoluntati eius applicat quidquid in celo et in terra ineffabili administratione peragitur?

 uers. 2. Cum accepero tempus, ego iustitias iudicabo. Mutatio persone fecit nobis alteram partem. Sed hinc datur intelligi quemadmodum Asaph primo uersu perfecte religionis regulam comprehendit, ut tam cito mereretur audiri. Loquitur enim iam Dominus Christus: Cum accepero tempus, dicit, per id quod factus est homo, sicut ait in Euangelio: Dedit ei potestatem iudicium facere, quoniam filius hominis est . A natura uero deitatis audi quid dicat: Omnia que habet Pater mea sunt, et mea Patris sunt . Sed et illa natura que accipit, et illa que dat, unus est Dominus Christus; sicut dicit Apostolus: Et unus Dominus iehsu Christus, per quem omnia, et nos per ipsum . Sequitur,  ego iustitias iudicabo; ut compuncta corda mortalium ante tempus iudicii in hoc se mundo studiosius precarentur absolui, ne uenientes in futura illa disceptatione inopinatam Iudicis sententiam sustinerent.

uers. 3. Liquefacta est terra, et omnes habitantes in ea; ego confirmaui columnas eius. Dicit Dominus ante aduentum suum terram esse genus humanum, quod ab illa soliditate ueritatis in peccatorum labe resolutum est; quippe quod derelicto auctore nefandis idolis seruiebat. Sed quemadmodum salutari incarnatione subuenerit terre liquefacte, subsequitur, ego confirmaui columnas eius. Columnas apostolos debemus accipere, qui confirmati sunt resurrectione, cum in Domini passione nutauerunt. Nam et ipse  eos confirmauit, quando Petro apostolo dixit: Petre, quoties expetiuit uos Satanas ut cribraret sicut triticum! et ego rogaui pro te, ne deficeret fides tua; et tu aliquando conuersus confirma fratres tuos . Et respice uerborum aptissimam contrarietatem. Liquefacte enim terre, confirmate columne merito subuenire potuerunt. Columnis enim merito apostoli comparantur, quia terrena uitia in imo deprimunt, et superne uirtutes ad gratiam regni celestis extollunt.

uers. 4. Dixi iniquis: Nolite inique agere; et delinquentibus: Nolite exaltare cornu. Hoc est quod superius dixit: Ego confirmaui columnas eius. Dixit enim per prophetas atque apostolos monita Noui et ueteris Testamenti, ne scelerati male agerent, sed ad Dominum  cito se humili satisfactione conuerterent. Pius reuera medicus obseruantiam salubritatis dedit, ne usque ad morbos noxios humana infirmitas perueniret. 255 Sequitur, et delinquentibus nolite exaltare cornu. Subaudiendum est et hic quoque, Dixi, sed prius iniquis ait, ut omnia peccata concluderet. Nunc uenit ad maximum uitium excusationis, quo ualde laborat humanitas; ut cum se quis non patitur dicere culpabilem, ad excusandas excusationes in peccatis, peregrinas quascunque sibi causas excogitet in suo delicto, modo diabolum arguens, modo suasoris uerba dilacerans, qui cornu suum uidetur erigere, quia peccatum suum proprium per alios [ed., alias] nititur excusare. Quapropter tales ad ueniam redire non possunt, quia confessionis remedia perdiderunt.

 uers. 5. Nolite extollere in altum cornu uestrum; nolite loqui aduersus Deum iniquitatem. Repetita contestatio formidinem magne ultionis ostendit, quia semper grauius uindicatur quod iterata iussione precipitur. Nam cum dicit: Nolite exaltare in altum cornu uestrum, suadet ut a blasphema cogitatione cessetur, quoniam ille in altum erigit cornu qui contra Deum concepta iniquitate remurmurat. Nam uide quid sequitur, nolite loqui aduersus Deum iniquitatem. Adhuc in excusationis curando uitio perseuerat. Loquitur enim contra Deum iniquitatem, quando aliquis sic estimat constitutum, ut peccata minime declinare potuisset, dicens: Non culpa sua, sed necessitate  stellarum ad aliquod flagitium se peruenisse, ut hoc magis imputet Conditori, quod propria uoluntate peccauit. Sed quanto ueracius quantoque utilius, ut suum confiteatur scelus, qui cum nefarium perpetraret facinus, ut liberaretur a crimine, inuocare neglexit omnium Redemptorem.

uers. 6. Quia neque ab Oriente, neque ab Occidente, neque a desertis montibus. uersus iste aliquid expetit subaudiendum, ut eius nobis lucida possit apparere sententia. Dicit enim: Quia neque ab Oriente, neque ab Occidente, neque a desertis montibus, addendum, deest Dominus, ut te possit agnoscere, cum eum totum ubique constet esse presentem, sicut alibi legitur: Spiritus Domini repleuit orbem terrarum . Que figura in secularibus litteris dicitur eclipsis,  id est defectus, quoties pleno intellectui uerba aliqua subtrahuntur. Sed hoc factum est non indigentia sermonis, sed ut studiosius queratur quod fuerit necessaria taciturnitate suppressum. Quapropter desinant blasphemi sacrilega uerba cogitare, quando se Iudex profitetur esse presentem, cui subiacet omnia sub ueritate cognoscere. Et ne aliquis miretur in complexione mundi duas tantum partes positas fuisse, hoc melius spiritualiter, si possumus, exponamus. Orientem, ponamus homines iam diuina claritate conspicuos; Occidentem, peccatores quibus adhuc lumen ueritatis absconditur; desertos montes, falsos predicatores forsitan debemus aduertere; qui licet montium, id est predicantium sibi usurpent locum, tamen ueritate deserti sunt, sicut sunt omnes  heretici uel pagani. Ergo cum omnibus generibus hominum Deus presens et cognitor esse monstretur, nichil tale quisquam debet presumere, quod eum possit in illa iudicatione damnare.

uers. 7. Quoniam Deus iudex est: hunc humiliat, et hunc exaltat. Ecce omnis questio de medio profana sublata est: Quoniam Deus iudex est, et cum sit iudex, iustum illum esse non dubium est. Iudex enim dum dicitur, equissimus sine dubitatione sentitur. Et ut hoc in isto uerbo declaretur inclusum, causa redditur sincera iudicii: Hunc humiliat, et hunc exaltat. Humiliat utique superbum, exaltat humilem, quia ille in se, iste confidit in Domino. Sic et in Euangelio legitur: Omnis qui se exaltat humiliabitur, et qui se humiliat exaltabitur .  uides ergo iustum iudicem congruam partibus proferre sententiam.

uers. 8. Quia calix in manu Domini uini meri plenus est mixto; et inclinauit ex hoc in hoc. Sepe diximus calicem mensuram esse potabilem, qua egra siti corpora reparantur: dictus a calida potione, qua frequenter utimur conuiuantes [ed., combibentes]. Ita lex Domini pulchre calix dicitur, que ambienter ebibita atque recondita, animabus prestat suauissimam sospitatem. Sequitur, uini meri plenus est mixto. uinum in diuinis Scripturis significat celeste mysterium, sicut in illis hydriis factum est quas Dominus aqua fecit impleri; ut latices fontium ruborem uini mutata qualitate susciperent, quem natura non habuit.  Unde beatus Ambrosius in hymno sancte Epiphanie mirabiliter declamauit splendidissima luce uerborum . Quod autem dixit, meri, sinceritatem designat, quod semper purum, semper est limpidum. Nam refectos homines ad gloriam uirtutis, non ad uitium ebrietatis adducit, sicut in alio psalmo dicit: Et poculum tuum inebrians, quam preclarum est ! Plenus est mixto utique Domini calix: unde quamuis iugiter bibatur, nunquam tamen expenditur. Quod autem dixit, mixto, Nouum uetusque significat Testamentum, que utraque permixta animarum efficiunt saluberrimam potionem. Iudei enim uinum biberunt, sed non mixtum, quia Noui Testamenti noluerunt recipere sospitatem. Itemque Manichei non biberunt mixtum  uinum, quia Nouum Testamentum ex parte recipientes ueteris legis sacramenta ausu temerario respuerunt. Addidit, et inclinauit ex hoc in hoc. Hic duos populos absolute significat, Iudeorum scilicet et gentium, quoniam ex ore tulit non credentium Iudeorum quod potandum conuersis populis gentium inclinauit. Felix et secura refectio ab illo calicem salutis accipere, qui semper nouit profutura prestare. Hic modus locutionis proprius est in litteris sacris, quoniam in scripturis secularibus  uix preualet inueniri.

uers. 9. uerumtamen fex eius non est exinanita; bibent ex eo omnes peccatores terre. Feces dicuntur reliquie uini considentes in densissimam crassitudinem, ad quas solet peruenire quando liquor ille superior  probatur expensus. Sed quia anterius plenum calicem diximus, iuste hic negauit fecem eius exinanitam, ad quam perueniri [ed., peruenire] non potuit; quoniam cunctis potantibus eius plenitudo non deficit. Feces enim hic non sordes, sed ima illa atque ultima uini debemus accipere. Nam quomodo feces habere potuit, quod merum atque purum ante declarauit? Sed ut ad istam fecem cognosceres minime fuisse peruentum, redit ad poculum plenum dicens: Bibent ex eo omnes peccatores terre. Hic significat  Iudeos in fine seculi cum aliis peccatoribus de isto calice bibituros, quando credere meruerint, seque 256 Ecclesie catholice adunata fide coniunxerint. Omnes enim ad illam partem pertinent, que credere  meruerit. Multi enim peccatorum in sua obstinatione  mansuri sunt.

uers. 10. Ego autem in secula gaudebo; cantabo Deo Iacob. Gaudebo et cantabo. Christus dicit de membris suis, qui gaudet dum ab eis gaudetur; qui cantat Deo Iacob, dum psalmodiam dicit Ecclesia. Quecunque enim membra bene gerunt, hec  Capiti rationabiliter applicantur.

uers. 11. Et omnia cornua peccatorum confringam; et exaltabuntur cornua iusti. Ecce uox Iudicis, ecce uox Omnipotentis insonuit. Nam qui ante psallebat in membris suis, modo confringit cornua peccatoris. In illa quippe iudicatione omnis potestas humiliabitur impiorum, et confracta dispereunt, que hic magnis  sublimitatibus eriguntur. Respiciant ergo superbi, quam sit hic turpe mutilum pecus imitari, et erubescant se inde preferre, unde futura illis deformitas cognoscitur imminere. Sequitur, et exaltabuntur cornua iusti. Que figura dicitur catachresis, id est abusio, quoties aliena rerum nomina non habentibus commodantur. Cornua enim iusti munera sunt futuri iudicii, que reuera firmiter eriguntur, quoniam in eterna pulchritudine permanebunt. Peccatorum hic cornua uidemus, que ibi non erunt: iustorum hic non cernimus, que ibi perpetuo munere conceduntur. O humilitas eximie decoranda, que hic cerneris destituta! Quod maius pretium habere poterit decus tuum, quam ut ille eam hic assumpserit, de quo cuncta beatitudo sine fine gaudebit?



Conclusio psalmi.


Audiuimus uerba Domini non de altitudine celi, sed de sancta scriptura Psalterii: cui tanto libentius pareamus, quanto nos communiter monuisse dignatus est. Nam cum Dominus Moysi locutus est , fulgura micuerunt, concrepuerunt tonitrua, mons quoque Sina totus fumauit, cunctos terror mortis inuasit, et uitale mandatum sic peruenit ad populos, ut magno se putarent discrimine perituros. En beneficia Domini Saluatoris, si intelligantur, iugiter admiranda, linguam ipsius quotidie gestamus in manibus. uoluntas dominica patet nobis litteris comprehensa diuinis, et per corporalem prestat aspectum, ut intus cordis oculus salutariter instruatur. Nunquam tacet si eum in Scripturis suis consulere festinemus:  semper ad salutaria responsa paratus est, nec absens aliquando redditur, si eum puris mentibus appetamus. Quapropter abiiciamus  superbiam, que sceleratos ab ipso diuidit: amemus humilitatem, que sanctos illi celesti caritate coniungit.



EXPOSITIO IN PSALMUM LXXu.



In finem, in laudibus, psalmus Asaph, canticum ad Assyrios.

Omnia uerba huius tituli ex precedentibus expositionibus debent esse notissima. Restat ergo quod nouum intulit ad Assyrios explanare. Assyrii dirigentes interpretantur, qui iam fidei regulis docti, rectis semitis ambulare contendunt. Hos alloquitur Asaph, laudes Domini mirabili uarietate decantans.



Diuisio psalmi.


Asaph, cuius uocabulum interpretari diximus Synagogam, in prima parte dirigentes, id est, fideles alloquitur Iudeos: designans ubi nomen Domini factum sit uirtutum declaratione notissimum. Secunda parte dicit admiranda que gesserit. Tertia omnes deuotos admonet, ut Deo terribili munera offerre non desinant, qui spiritum principum salutari emendatione purificat. Que partes diapsalmatum sunt interpositione diuisa.



Expositio psalmi.

uers. 1. Notus in Iudea Deus; in Isrel magnum nomen eius. Potest hic uersus nonnullam facere questionem,  cur dictum sit, in Iudea notum Deum, ubi magis Christum Dominum constat esse crucifixum. Sed quid sit Iudea debemus inquirere, ut nobis possit ueritas sententie relucere. Quamuis enim in duodecim tribubus Iudeorum fuerit populus distributus, a Iuda tamen filio Iacob Iudeos constat esse uocatos; ex cuius genere reges sibi diuina dispensatione creauerunt; ut uena illa regalis origine carnis proueniret usque ad Principis celestis aduentum. Quapropter Iudeam ueram Christi constat esse Ecclesiam. Iudea enim confitens interpretatur: credens in illum Regem qui per uirginem Mariam uenit ex tribu Iuda. Nam illi Iudei proprie non dicuntur, qui se a Christo, id est a Iude genere extraneos reddiderunt, unde eis nomen constat impositum. Ipsi enim in Domini  traditione dixerunt: Nos regem non habemus, nisi Cesarem . Unde ergo Iudei ueraciter dici possunt, qui non Regem Christum, sed Cesarem se habere professi sunt? Sequitur, in Isrel magnum nomen eius. Isrel interpretari diximus, uir uidens Deum. Et quomodo sibi istud nomen rationabiliter uindicare possunt, qui Deum non agnoscentes, tanquam hominem crucifigere decreuerunt, sicut dicit Apostolus: Si cognouissent, nunquam Dominum glorie crucifixissent ? Amiserunt ergo et istud nomen, qui maiestati eius nequaquam credere uoluerunt. Miserrimi hominum! qui cum muneribus sacris simul et nomina perdiderunt. Ad illos ergo  hic psalmus loquitur, qui uero lumine radiati a perfidorum iniquitate discreti sunt:  quibus reuera magnum nomen est Domini, quando eum puro corde confitentur Regem regum, et Dominum dominantium .

257 uers. 2. Et factus est in pace locus eius, et habitatio eius in Sion. Mirabilis breuisque sententia, quando locum Domini pacem esse professus est, quia nescit in alio requiescere, nisi qui se nouit  tranquilla conuersatione tractare, sicut scriptum est: Super quem requiescit Spiritus meus, nisi super humilem, et quietum, et trementem uerba mea ? Sed ille probatur pacem habere cum Domino, qui aduersum mandata eius contraria uoluntate non litigat, qui sequitur iussa dominantis, et ad omne preceptum diuinum suum flectit arbitrium. Pax enim uera est concordiam habere cum moribus  probis, et litigare cum uitiis. Inspiciendum quoque quod locum Domino dedit, qui loco non clauditur; sed cum ubique sit totus, nec aliquibus spatiis ambiatur, localiter tamen inesse dicitur quibus propitius adesse dignatur. Sequitur, et habitatio eius in Sion. Sion  mons est Ierosolymis constitutus, cui nominis interpretatio est speculatio, per quam Deus fidelium corde prospicitur [ms. A., corda prospicit]. Nam cum se oculis carnalibus Deitas reuerenda non pandat, cogitationi tamen purissime se Diuinitas summa non denegat; ex ipsa enim uidetur parte, unde eius portamus imaginem. Nam et ipse mons fit Sion, qui eum meruerit sincera mente conspicere. In illo ergo habitat, a quo probatur intelligi;  miroque modo in sanctis tantum mentibus requiescere dicitur, qui omnem locum spatiosa largitate complectitur.

uers. 3. Ibi confregit cornua arcuum, scutum, gladium et bellum. Ibi, in illa pace scilicet, et in illa contemplatione Deitatis quam superius dixit. Nam ubi Dominus pacis habitare dignatur, ista franguntur, nec possunt talia preualere, nisi ubi se humana concertatio probatur accendere. Cornua arcuum significant malitiam superborum, ex quibus ueniunt innoxiis uulnera et nefanda discrimina. Scutum hic accipiendum est ad concertationes iniquissimas et diabolica fraude presumptas. Gladius ad periculosa atque manifesta uulnera. Postremum intulit bellum, quod absolute paci monstratur esse contrarium. Hec  omnia notum est confracta atque minuta discedere, ubi uenire certum est pacis auctorem. Que figura dicitur energia, id est imaginatio, que actum rei incorporeis oculis subministrat.

uers. 4. Illuminans tu mirabiliter a montibus eternis. uenit ad secundam partem, ubi diuersa Domini miracula consequenter exponit. Et ne quereretur ista illuminatio unde prouenire potuisset, addidit, a montibus eternis, id est predicatoribus, qui uere montes eterni sunt, quia perpetua et incommutabili sublimitate consistunt. Terreni enim montes temporales et inanimati sunt: illi munere Domini semper sapientes norunt esse perpetui. Et pulchre ueritatis ordinem custodiuit. Illuminare dixit Dominum per montes eternos, quia ipse prophetis atque apostolis  dedit, quod per totum mundum predicatione sancta uulgatum est. Et memoria reconde quia per hoc epitheton, eternis, ueros predicatores a falsis sequestrauit hereticis. Illi enim eterni dici non possunt, qui peruersitatis caduca docentes, cum suis dogmatibus abolentur.

uers. 5. Turbati sunt omnes insipientes corde; dormierunt somnum suum, et nichil inuenerunt omnes uiri diuitiarum in manibus suis. Superius dixit fideles a Domino illuminatos esse per montes, nunc insipientes corde turbatos posuit atque confusos. Non immerito, quoniam de predicationibus sanctis unde illuminati sunt iusti, insipientes inde turbati sunt, et recedentes a uero lumine, tenebrosa mundi desideria sunt secuti. Isti dormierunt uigilantes, somnumque in bonis actibus  habuerunt, qui confusis semper turbabantur erroribus. Bene autem somnum appellauit infidelium uitam, quia uigilare non est profutura negligere etcaduca perquirere. Et bene addidit suum, ut eos a beatorum quiete discerneret. Nam iste somnus fallax atque deceptor est, ut modo se gaudeant diuitias acquisiisse, modo nobilissimo coniugio copulatos, modo claris honoribus fuisse subuectos. Sed uide qualis eos confusio subsequatur, et nichil inuenerunt uiri diuitiarum in manibus suis, ut soli hominum perdant [ms. A., querant] quod minime possederunt, fiatque illis in insana amissione fuctus, qui non habuerunt fruendo letitiam. Et intende quemadmodum auaros designat atque definit. Dicit enim, uiri diuitiarum,  scilicet qui pecuniis suis captiua mente deseruiunt. Sequitur pulchra emphasis, ut adhuc in manibus suis querant, cum se nichil tenuisse cognoscant. Emphasis quippe est exaggeratio duplex: una que plus significat quam dicit, altera que demonstrat etiam id quod non dicit. Sed hic illa pars eius est, que significat etiam quod non dicit. Nam ponendo uiros diuitiarum, totius mundi desideria eos habuisse designat, ut per similitudinem somni diuersa desiderii sui perceptione luderentur.

uers. 6. Ab increpatione tua, Deus Iacob, dormitauerunt qui ascenderunt equos. Cum soleat increpatio strenuos uiros cautos atque uigilantes efficere, hic ab increpatione Domini, qui est Deus Iacob, dormitasse dicit incredulos; utique, quia sancta monita  negligenter atque stupidis mentibus audierunt. Sed qui sint isti qui dormitauerunt, consequenter exponit: qui ascenderunt equos, id est qui in superbiam crescentes, quasi equis currentibus mundi istius illecebras peruagantur. Et si causam tante precipitationis excutias, feruor ille dormitat, festinatio stertit, actusque ipse tam preceps somno sepultus est. Talis fuit ille Pharao qui ascendens currus atque equos, increpationes Domini obstinata mente contempsit, et dormitando peruenit ad eternum somnum, ubi nulla requies inuenitur.

uers. 7. Tu terribilis es, et quis resistet tibi? tunc ab ira tua [ms. A., ex tunc ira tua]. Paulo attentius intueamur quid uersus iste pronuntiet. Superius dixit increpare Dominum eos qui ascendunt equos, id  est qui ad superbiam prosiliunt. In illa autem iudicatione cunctis dicit esse terribilem, quando in gloria maiestatis sue ueniens superbos addixerit, et humilibus corde perpetuam contulerit dignitatem. Hic enim multi resistunt preceptis eius, quando illa magis appetunt que ipsius monitis inhibentur: tunc autem quis resistet tibi? Hoc negatiue legendum est, quia nemo ibi potest improborum resistere, ubi cognoscunt Dominum omnia scelerata damnare. Tunc enim dicit, id est tempore iudicii, qui 258 etiam dies ire dicitur et furoris: quia nichil ulterius per patientiam dissimulabitur, quando iam in impios uindicatur.

uers. 8. De celo iudicium iaculatus [ms. A., iaculatum] est; terra tremuit et quieuit. Hic uirtus ipsa  iudicationis exponitur, quia de illa summitate potentie sic descendit iudicium tanquam fortissima certaque manu iaculum destinatum. Sed lancea ista plagam efficit temporalem: illud autem iudicium impios eterno uulnere sauciabit. Sequitur, terra tremuit et quieuit. Terra  hic significat corpulentos et grauissimos peccatores, qui diuine sententie auctoritate damnandi sunt. Hi tremefient cum audierint: Ite in ignem eternum . Quiescent, cum in perpetua damnatione recipientur. Sed quies ista sine requie est: quiescunt enim a malis operibus, sed in supplicio non quiescunt, quippe qui eterna flamma cruciandi sunt.

uers. 9. Cum exsurgeret in iudicio Deus, ut saluos  faceret omnes quietos [mss. G., A., mansuetos] terre. uersus iste ad superiora iungendus est. Dicit enim: Terra tremuit et quieuit, cum exsurgeret in iudicio Deus. Bene autem dicitur exsurgere in iudicio suo, quoniam hic quietus omnia pertulit, cum iudicatus est Christus, quamuis et ibi cuncta sub tranquillitate diiudicet. Sed exsurge tractum est a iudicibus mundi, qui, quando aliquid districta seueritate censuerint, dicuntur exsurgere, quia commoti uidentur commissa crimina uindicare. Et ne iudicium illud ad solam damnationem malorum crederes esse faciendum, addidit, ut saluos faceret omnes quietos terre. Quieti terre sunt qui nullis uitiis mundi huius inflammata uoluntate rapiuntur, sed equabili se moderatione tractantes , pacem mentis  probantur habere tranquillam. Hi salui fiunt, cum dono Domini premia promissa recipiunt.

uers. 10. Quia cogitatio hominis confitebitur tibi, et reliquie cogitationum diem festum agent tibi. uenit ad tertiam partem, monens ut, quia solus est Dominus cui festiuitas summa debeatur, reddant [ms. A., reddantur] uota Deo terribili, qui superbiam principum conuertere potest ad humillimam sanctitatem. Cogitatio uero nostra primum confitetur Deo, quando peccata preterita humili satisfactione damnauerit. Sed quia fragilitas humana semper debet lugere quod peccat, addidit, et reliquie cogitationum diem festum agent tibi. Reliquie cogitationum sunt, post effusas lacrymas et assiduam contritionem cordis, preteritorum criminum recordata pernicies. Hec Domino  agit diem festum, quando se ab illo interitu peccatorum sentit esse liberatam. Hinc est quod Hebrei emundati sordibus peccatorum, festiuum munus Domino iubentur offerre; quod et quinquagesimus psalmus mihi uidetur tangere. Nam cum dicit: Usquequaque laua me ab iniustitia mea, et a delicto meo munda me , preteriti temporis pernicies metu uenturi iudicii Domino confitetur. uis etiam audire agentem prophetam in spiritu diem festum? Post multa consequitur: Tunc acceptabis sacrificium iustitie, oblationes et holocausta; tunc imponent [ms. G. et ed., imponam] super altare tuum uitulos . Sic beata germanitas psalmorum mutua sibi ueritate consentit.

uers. 11. uouete et reddite Domino Deo uestro,  omnes qui in circuitu eius offertis munera terribili. Cum omnia precepta Domini nos implere conueniat, sitque nobis necesse uocem eius iussionis audire, hic admonet Asaph ut primum uouere, postea reddere debeamus. Non immerito, quia sunt multa que etiam non promittentes debeamus exsoluere, ut est illud, Non occides, non mechaberis, non furtum facies , et cetera delicta que uetamur efficere. Alia sunt que nisi uoueamus, implere nulla lege constringimur, ut uirginitatem seruare, eremum petere, et quotidiana nos maceratione ieiunii constringere. Talia ergo inuitat promitti, que nisi polliceamur, omnimodis non debemus. Licet enim et coniugium querere, et in sancta Ecclesia commorari,  et competenti refectione gaudere: sed tamen his meliora cum promissa fuerint, iubet esse reddenda, sicut dicit Apostolus: Qui matrimonio iungit uirginem suam, bene facit; et qui non iungit, melius facit . Addidit, Deo uestro, ut significet fideles, qui cultura sancte Trinitatis exsultant. Sequitur, omnes qui in circuitu eius offertis munera. Isti sunt omnes quibus dixit: uouete et reddite, non hereticis utique nec paganis, sed eis qui altari eius munera reddere catholica institutione festinant. In circuitu quippe res agitur, cum munera fidelium sacratissimis altaribus offeruntur. Nam quod ait, terribili, specialiter respicit ad deuotos, quibus etiam suauis esse dignoscitur, sicut legitur: Seruite Domino in timore, et exsultate ei cum tremore . Nam prauis et contemptoribus  terribilis non est; nam si Dominum metuerent, utique honesta se conuersatione tractarent.

uers. 12. Et ei qui aufert spiritum principum, terribili apud reges terre. Adhuc magnificentiam Domini fidelis predicator exponit. Dicit enim uouendum illi terribili, qui aufert spiritum principum, id est superbie uel tumoris. Et ut conuersos deberes aduertere, intulit, apud reges terre, utique qui corpus suum regere ac moderari Domini munere meruerunt. Hic enim superbie spiritu uacuatos reges intelligamus, non potestate pretumentes, quia magis in ista parte miraculum est quod superbia tumidi non sunt puniti, sed potius indulta conuersione liberati.



Conclusio psalmi.

Ecce ille Asaph, qui in titulo dictus est commonere  dirigentes, usque ad Domini Christi sacramenta peruenit: terribilem regibus pronuntians, quem crucifigendum Hebreorum clamauit insania. Quapropter intelligite, pertinaces, quia dirigentes non estis, sed potius errantes, qui audire noluistis tam saluberrimum per cuncta monitorem. Et ideo dispersi per aliena regna uiuitis, sacrificia non habetis, qui sceptrum noluistis patrioticum diligere, sed Romanum. Nam dum confitentes Latino sermone dicantur Iudei, quemadmodum sic appellari potestis tam grauiter obstinati? Cur ergo ultionem tantam non aduertitis, qui ipsum quoque nomen post omnia perdidistis? Dimidiatus est hic textus Psalmorum, et quantos Domini largitate transiuimus, tanti nobis ad finem superesse noscuntur. Oremus ut qui nobis gratiam  prestitit in preteritis, ipse nobis auxilium concedat efficaciter in futuris.



259 EXPOSITIO IN PSALMUM LXXuI.



In finem, pro Idithum, psalmus Asaph.

In finem, notum est significari Dominum Saluatorem. Idithum quoque transiliens eos, in superioribus titulis diximus nomen istud quid debeat indicare. Asaph congregationem appellari manifestum est. Sic istorum nominum expositione tractata, congregatio debet aduerti, que uitia istius seculi gloriosis passibus transiliuit, et ad illum finem peruenit, cui nichil potest simile reperiri. Totus ergo psalmus hic a fideli  congregatione cantabitur, que Asaph nomine continetur.



Diuisio psalmi.

Asaph iste, quem diximus uitiorum transilitorem, in prima narratione psalmi ad Dominum se clamare testatur, et tribulationibus suis  se magis insinuat eruditum. Secunda narratione cogitationes enumerat, que solent pulsare in hoc mundo corda laborantium. Tertia beneficio Diuinitatis in meliorem sensum se asserit permutatum, ut operam potentiamque Dei fixa mente cogitaret: quibus rebus cognoscitur assidua exercitatione profecisse. Quarta narratione prosequitur, quemadmodum per Dominum Saluatorem facta sint in populis diuina miracula.



Expositio psalmi.


uers. 1. uoce mea ad Dominum clamaui: uox [ms. A., uoce] mea ad Deum, et intendit mihi. Asaph iste mundanorum desideriorum transilitor eximius, non pro incolumitate corporis, non pro diuitiis acquirendis, non pro honore capiendo, sed amore Domini, qui iam perfectis infunditur, clamat ad Dominum; ut in hoc gymnasio confessionis contemplatio Diuinitatis eum spiritualiter consoletur. Nam quod dicit: uoce mea, modus ille locutionis est, quem iam in septuagesimo tertio psalmo posuimus, ubi ait: Incenderunt igni sanctuarium tuum , et his similia. Que figura in litteris secularibus pleonasmos appellatur; quam nos quoque ponamus intrepidi, cum et Pater Augustinus, in modis locutionum  frequentissime eam commemorasse noscatur. Sed animaduertendum est quoniam ille tantum clamet ad Dominum, qui eum talia petit, qualia se daturum fidelibus pollicetur. Nam qui eum pro rebus transitoriis rogat, non ad Dominum clamare cognoscitur, quamuis ipsum petere uideatur. Repetit, et uox mea ad Deum, subaudiendum peruenit. Sed quid tamen expeteret non designat; merito, quia non est illi necessarium dicere quod prestet, qui solus nouit largiri quod expedit. Quapropter uere sapientes sunt, qui se potestati Diuinitatis ordinationique committunt; ipsum solum expetunt, et omnia prospera consequuntur. Sic Isaias propheta dicit: Domine Deus noster, pacem tuam da nobis: omnia enim prestitisti nobis . Sequitur, et intendit mihi. Ecce uox  illa breuis, sed pietate magnifica, ad Dominum missa hoc egit, ut dignaretur intendere. Sed quid ibi non prestitit, quando talia miseratus indulsit? Illius quippe respicere, liberare est, et tam magna conferre, qualia non preualet auidus precator expetere.

uers. 2. In die tribulationis mee Deum exquisiui manibus meis nocte coram eo, et non sum deceptus: negaui consolari animam meam. Solent mundanis desideriis occupati in tribulationibus optare, ut ab illa possint, quam sustinent, necessitate liberari: ut si egrotus est, sanitatem querat; si peregrinus, patriam; si pauper, expensas. Iste, ut breui petitione omnia profutura concluderet, nichil de suis angustiis uociferatus est, nec impatienter que sustinebat ingessit;  sed tanquam quietus ac malorum suorum nescius, in die tribulationis sue toto desiderio contemplationem Domini perquirebat. Addidit, manibus meis nocte coram eo, et non sum deceptus. Hic complectitur quemadmodum Dominum uiriliter inquisiuit, et quis fructus eius actionis apparuit. Manibus meis, operibus dicit bonis, que diuinis noscuntur conuenire mandatis. Nocte mundi istius significat uitam, que quamuis lucem habere uideatur, peccatorum tamen obscuritate fuscata est. Coram eo, id est non ad faciem hominum, sed in abscondito, sicut ipse dicit: Nolite facere iustitiam uestram coram hominibus , etc. Illo enim presente fit, quando humanus non affectatur aspectus, ut uanis laudibus intumescat, cum se aliquis boni quidquam fecisse disseminat.  Sequitur, et non sum deceptus. Ille reuera non decipitur, cui promissa complentur. Sollicitius autem perquirendum est quare dicat: Negaui consolari animam meam, qui iam Domini contemplatione gaudebat. Sanctus uir iure negat illis rebus consolari animam suam, que humanis desideriis appetuntur; ut si fatigatur uigiliis, remissam uagationem querat; si ieiuniis, corpus suum congrua hilaritate reficiat; si tristis est, amicorum confabulationibus transferatur. Isti uero una fuit consolatio, intentionem suam ponere semper in Domino.

uers. 3. Memor fui Dei et delectatus sum; exercitatus sum, et defecit paulisper spiritus meus. Ecce quemadmodum refectus est, qui mundanis rebus animam suam consolatam fuisse denegauit. Nam cum  Dei memores sumus, totius munere suauitatis explemur; nec potest aliquid par esse, quando nos ceperit gratia diuina satiare. Sequitur, exercitatus sum et defecit paulisper spiritus meus. Exercitatum se dicit in illa contemplatione diuina, cum tractaret qua sapientia cuncta disponat, quali potentia uniuersa contineat: omnia simul faciens, et tam multa mirabili ordinatione dispensans. Et necesse erat ut intellectus eius deficeret, cum se in una retractatione tam innumerabilia, tam ingentia congregassent, sicut alibi legitur: Consideraui opera tua, et expaui . Bene autem posuit, paulisper, quoniam etsi ad tempus uisus est defecisse, paulo post intelligitur potuisse recreari.

uers. 4. Anticipauerunt uigilias oculi mei: turbatus  sum, et non sum locutus. uenit ad secundam narrationem, in qua cogitationum suarum estus 260 enumerat. Dicit enim oculos suos anticipasse uigilias, quas in Dei laudibus solemniter exhibebat. Istas usus noster consueuit uocare nocturnos. Hoc enim illis necesse est contingere, qui ad spirituales cogitationes semper intenti sunt. Reddit enim cura peruigiles sensus, nec somnum capiunt, nisi qui uniuersa sollicitudine uacuantur. Sequitur, turbatus sum, et non sum locutus. Ostendit reuera tempus fuisse nocturnum, quando ipse homo recogitans animi sui secreta perquirit. Turbatus est quippe recordatione peccantium, quia humanum genus in delictorum precipitia corruebat, et pio dolore pro aliis cruciabatur, qui iam  uitia mundana transcenderat. Tacuit ergo, quoniam profunda nocte non habebat solatium humani colloquii: quo tempore cautius cogitat quicunque deliberat.

uers. 5. Cogitaui dies antiquos, et annos eternos. Ingreditur deliberatiuum dicendi genus, quod suis membris diligenter explicitum, in huius partis fine monstrabimus. Dicit enim quare turbatus est: quoniam dies cogitauit antiquos, Ade uidelicet, quibus humanum genus peccatis tenebatur obnoxium: de quibus et alio loco dicit: Ecce ueteres posuisti dies meos . Sed isti temporales atque caduci sunt, et labili uarietate fugitiui. Sed contra dies antiquos, annos ponit eternos, quia sicut isti momento pereunt, sic futuri perenni longeuitate consistunt:  in istis mors dominatur, in illis regnat uita perpetua; isti edaci tristitia corroduntur, in illis iusti secura felicitate gaudebunt; in istis denique fugit omne quod uenerit, in illis stabit quidquid accesserit. Sed quid est hoc, quod iste uir iam Deo deditus, contra dies antiquos eternitatem ponit annorum? Cogitabat enim cur labentes dies, et quos tenere nemo possit, tantopere desideret et querat humanitas; et illos eternos qui soli nobis sunt specialiter appetendi negligamus, contemnamus, nec credamus esse, dum eos impresenti non ualemus aspicere? Merito ergo turbatus est, qui tam prauis persuasionibus peccatores cognouerat subiacere.

uers. 6. In mente habui; et meditatus sum nocte cum corde meo: exercitabar et uentilabam in me spiritum  meum. Caput istius uersus superiori iungendum est. Est enim ita: Et annos eternos in mente habui; non sicut stulti, qui hoc quod audiunt, neque credunt, neque in sua memoria reponunt, sed obliuioni mandant, quod negligentius acceperunt. Iste enim in mente habuit annos eternos, quoniam credebat esse uenturos. Meditatur etiam cum corde suo, qui animam suam facit aliquid cum ratione tractare. Cum illa enim loquimur taciti, cum illa exercemur quieti, nec soli sumus, quando cum ipsa suscepta altercatione confligimus. Sequitur, exercitabar et uentilabam in me spiritum meum. Proprie actus ipse deliberationis exprimitur. Exercemur enim, quando per retractationes innumeras estuamus, et quasi in palestra anime spirituali concertatione fatigamur. uentilatur autem  spiritus, cum huc atque illuc in uenti more celerrima cogitatione transfertur. Spiritus enim uirtus est anime, que intentiones eius implere contendit.

uers. 7. Et dixi: Nunquid in eternum proiiciet Deus, aut non apponet ut beneplacitum sit ei adhuc? Cum iste Asaph transilitor uitiorum totius mundi cogitaret angustias, et spiritus eius diuinis meditationibus exerceretur, dixit: Nunquid Deus in eternum proiiciet genus humanum, ut non ei aduentus sui miseratione prospiciat? Ille enim iam beneficia Domini futura sentiebat, qui de celestis misericordie promissa pietate tractabat. Sequitur, aut non apponet, ut beneplacitum sit ei adhuc? Istud non, nequaquam negantis, sed potius affirmantis est. Apponet enim,  id est prestabit ut ei beneplacitum sit genus humanum, quando dignabitur incarnationis sue declarare mysteria. Quod autem ait, adhuc, exspectantis est, non dolentis. Nam quamuis fieri posse crederet, emergere tamen subsequenti tempore confidebat.

uers. 8. Aut in finem misericordiam suam abscidet, a seculo et generatione? Misericordia Domini est, quod de Maria uirgine nasci secundum carnem pro nostra infirmitate dignatus est. Hanc Dominus non abscidit, quam pro hominum salute per prophetas cecinit esse uenturam. De quo loco Stephanus episcopus in encycliis ad Leonem principem scribens, mirabiliter dicit: Indutus est Filius tunicam corporis, hoc est integrum hominem de sancta uirgine, quam sanctus Spiritus texuit ineffabiliter, in ingressu  inenarrabiliter, in egressu comprehensibiliter. Ingressus est inuisibilis, egressus est uisibilis; ingressus est Deus uerbum, egressus est idem et homo. In finem uero significat plenitudinem temporis, quando uenire dignatus est; de quo tempore Ioannes apostolus dixit: Filioli, nouissima hora est . Addidit, a seculo et generatione. A seculo, in quo decretum fuerat ut ueniret. A generatione, Iudaica scilicet, quos carnis cognatione etiam fratres appellare dignatus est. O promissio gloriosa! o perceptio [mss. preceptio] salutaris, si agnoscere meruissent quod eis singulari munere prestabatur!

uers. 9. Nunquid obliuiscetur misereri Deus, aut continebit in ira misericordiam suam? Obliuisci illud  possumus quod nobis accedit et recedit; Deo autem, cui misericordia substantialiter inest, quemadmodum potest obliuisci, quod ab ipso non probatur auferri? Hinc ergo prenuntiabat misereri Deum, quia eius preuidebat aduentum. Nam que fortior misericordia quam unde mundi clades cognoscitur esse sublata? Sequitur, aut continebit in ira misericordiam suam. Respice quam mirabili ordine aduentus iste descriptus est? Ubique misericordia ponitur, quia miseris res tanta prestatur. Facilius est enim Domino continere iram, que ab eius tranquillitate cognoscitur aliena; sed magis ad misericordiam pronus esse credatur, que nunquam ab eius maiestate diuiditur; sicut per Isaiam dicit: Non in eternum uindex in uobis ero, neque per omne tempus irascar uobis .  Quapropter non in ira continebit misericordiam, sed in misericordia iram potius abstinebit, si tamen in hoc seculo conuersio deuota proueniat. Et memento quod ira in Domino abusiue, non proprie, dicatur. Peractum est deliberatiuum dicendi genus, cuius membra suis uersibus apta reddamus. Cogitatio ipsius habuit dies antiquos et annos eternos suis qualitatibus et efficientiis comparare, quas partes in sua mente reposuit, et in eis spiritum 261 suum diutinis fluctuationibus uentilauit: elegit tamen tertie partis  certam absolutamque sententiam. Dixit enim: Nunquid in eternum proiiciet Deus, aut non apponet ut beneplacitum sit ei adhuc? et reliquos duos uersus, qui in  predictam uidentur et comprobantur conuenire sententiam.

uers. 10. Et dixi: Nunc cepi; hec mutatio dextere Excelsi. Interiecto diapsalmate secundo uenit ad tertiam narrationem: ubi post cogitationem bonorum translatus ad saluberrimum sensum, competenter se asserit immutatum. Dicit enim primo: Nunc cepi, quasi sapere, quasi intelligere, quasi ad lumen splendidissimum peruenire; quippe qui letaturus erat in operibus Domini. Sed quid sit istud, Nunc cepi, sequenti sententia declaratur. Que figura dicitur epexegesis, id est explanatio dicti superioris. Dicit enim: Hec est mutatio dextere Excelsi. Mutatio nomen equiuocum est; nam mutati dicimur, quando in pessimam partem errore aliquo faciente  dilabimur. Sed ne tale hic aliquid sentiretur, commutationem in se dicit factam, quam dextera Domini consueuit operari. Dextera enim Excelsi Christus est Dominus, per quem sic sumus commutati, ut de conditione seruili mereamur etiam eius filii nuncupari. Hanc in se commutationem fieri sentiebat, quam concedi Christiano populo quandoque gaudebat.

uers. 11. Memor fui operum Domini, quia memor ero ab initio mirabilium tuorum. Commutationem de se factam in sua dicit permanere memoria, quia meliora meretur suscipere, qui collata bona de corde non probatur amittere. Sed ne tantum de se exsultare uideretur, sequitur, quia memor ero ab initio mirabilium tuorum; utique que humano generi  pius miserator indulsit. Primum, quod Adam fecit ad imaginem et similitudinem suam; deinde, quod oblationem Abel iusti susceperit; quod in Arca Ne crescente diluuio in mysterium Ecclesie animalia diuersa saluauerit; ut Abraham filium suum offerente, typum sui aduentus celesti pietate monstrauerit; postremo, quod ipse ad liberandum hominem uenire dignatus est. Hec erant ab initio, credo, mirabilia que sanctum uirum sua recordatione mulcebant.

uers. 12. Et meditabor in omnibus operibus tuis, et in obseruationibus tuis exercebor. Cognoscamus quo peruenerit mundi istius transilitor egregius. Promittit enim se, misericordia Domini suffragante, in eius operibus, id est in Scripturis diuinis assidua cogitatione  meditari: ubi nullum tedium, nulla satietas est; sed quantum quis plus hauserit, tanto amplius dulcia sensa perquirit: unde centesimus octauus decimus psalmus multa dicturus est. Sed quia fidelibus non sufficit solummodo legere, nisi etiam bonorum operum fructus sedula pietate monstrare, dicit: In obseruationibus tuis exercebor, id est in preceptis tuis salutaribus humili deuotione uersabor. Exercitatio enim bene nostra dicitur, quando iussa Domini ipso miserante peragimus.

uers. 13. Deus, in sancto uia tua: quis Deus magnus sicut Deus noster? uenit ad laudes Domini, quibus fortitudinem eius mansuetudinemque commemorat; ut beneuolentiam piissimi iudicis facilius impetrarent  iterata preconia. Apparet quippe sanctum uirum certissima fuisse pollicitum. Constat enim et libris eum et operibus eruditum, quando ad paternas laudes deuota exsultatione prorupit. Dicit enim: Deus, in sancto uia tua. Sanctus, Christus est Dominus, sicut ipse dicit: Custodi animam meam, quoniam sanctus sum . Idem ipse uiam se dicit, ut est illud: Ego sum uia, ueritas, et uita . Sed cum fidem hominibus prebuit, qua Pater perfectissime nosceretur, uia Patris iuste dicitur, quia per ipsum, quemadmodum Trinitas coleretur, accepimus. Ipse enim dixit: Ite, baptizate omnes gentes in nomine Patris, et Filii, et Spiritus sancti . Sequitur, quis Deus magnus sicut Deus noster? Iam quasi eruditus, in Spiritu sancto letus exsultat, potentiamque  Domini uniuersis preferens simulacris, que falsa persuasione in terra colebantur; illa enim erant uilissima, infirma, despicienda; Dominus autem noster magnus, fortis et terribilis, omnia faciens quecunque uult in celo et in terra. Ergo hic uersus contra illos increpandos dicitur, qui adhuc superstitionum errore cecabantur; ut infelices agnoscant quem refugiunt, quos sequuntur. Hoc schema dicitur syndyasmos, quod Latine interpretatur collatio, siue coniunctio; fit autem ex comparatione contrariorum, quando aut persone, aut cause siue in contrarium, siue in simile comparantur.

uers. 14. Tu es, Deus, qui facis mirabilia solus: notam fecisti in populis uirtutem tuam. Cum dicit: Tu es, Deus, essentiam diuine Maiestatis ostendit; sicut  ipse dicit: Ego sum qui sum . Esse enim ipsi proprie conuenit, qui ut sit, nullius adiutorio continetur; sed nature sue potentia semper magnus, semper excelsus, semper incommutabilis perseuerat. Quapropter ipse est qui facit mirabilia solus. Nam licet hec et sanctis suis facere sepe prestiterit, solus tamen est qui mirabiles operationes ad effectum sue uoluntatis adducit. Sed uideamus quare dixerit, solus, cum et Filius et Spiritus sanctus cooperentur in omnibus? Solus dixit, quia Trinitatem sanctam unum Dominum, unum Deum ueraciter confitemur, sicut ipse dicit: Audi, Isrel: Dominus Deus tuus, Deus unus est . Sequitur, notam fecisti in populis uirtutem tuam, id est, cum in  hunc mundum misit Dominum Saluatorem, qui, sicut dicit Apostolus, Dei uirtus est, et Dei sapientia . Notum enim fecit, quando eum et illi notum habuerunt qui facie tenus sciebant, et illi altius contemplati sunt, qui eum Patris Filium fideli mente crediderunt. Notus ergo factus est populis infidelibus solummodo corpore, fidelibus autem et Diuinitate; sicut in Euangelio dicit: Beati mundo corde, quoniam ipsi Deum uidebunt .

uers. 15. Liberasti in brachio tuo populum tuum, filios Isrel et Ioseph. Sensum excolit superiorem. Dicit enim quid prestiterit humano generi paterna clementia: quoniam in brachio suo, id est in Domino Saluatore liberauit populum suum; sicut legitur: Et brachium Domini cui reuelatum est ? Et  ne haberes ambiguum quem populum liberauit, sequitur, filios Isrel et Ioseph. Populum sepe diximus intellectu pluralem numerum continere, quamuis singulariter prolatus esse uideatur. Quapropter filios Isrel 262 Iudaicam plebem, que tamen credidit, debemus accipere; Ioseph alteram que uenit ex gentibus. Sed siue que credidit de Iudeis, siue que de gentium uocatione collecta est, unus est Dei populus; quamuis tempore credulitatis sue diuisus esse uideatur, sicut in Euangelio dicit: Sunt autem oues que non sunt ex hoc ouili, et oportet me eas adducere, ut sit unus grex et unus Pastor . Nam nomine Ioseph, gentium fidem non inconuenienter aduertimus, quia iste Ioseph, quamuis filius fuerit Iacob qui primo uocatus est Isrel, tamen quia  traditus est a fratribus et peruenit ad gentes, ubi honorabilis habebatur et potens, ita ut eius arbitrio Aegyptiorum terra regeretur, rationabiliter eius nomine gentes indicantur, que Domino Saluatori deuota mente crediderunt. Nam et ipsum nomen Ioseph indicat crescens, quod gentibus conuenienter aptatur, ex quibus Christi Ecclesia semper augetur. Ergo sensus iste est; quia et de populo Isrelitarum, et de gentium congregatione liberauit eos in brachio suo, id est in Domino Saluatore, qui ei credere puro corde maluerunt.

uers. 16. uiderunt te aque, Deus; uiderunt te aque: et timuerunt, et conturbate sunt abyssi. uenit ad quartam narrationem, ubi iam letus refert quas uirtutes Christi Domini maiestas effecerit. Nam de  quo prius dixerat: Notam fecisti in populis uirtutem tuam, nunc dicit de ipso: uiderunt te aque, Deus. Per aquas populos significari frequenter Scriptura diuina testatur, quando eas et uidere commemorat et timere. Ipse sunt enim aque que sensu rationabili Dominum cognoscere uel metuere potuerunt. Nam uide quid addidit: uiderunt te aque, et timuerunt; quando utique in bruto elemento non poterat euenire, ut tantam miraculorum manifestationem cognoscerent et timerent. Sequitur, et turbate sunt abyssi; id est, populos et in hoc sermone debemus numerosiores aduertere, qui more liquidi elementi uitiorum flatibus commouentur. Sed feliciter tunc turbati sunt, quando ad conuersionis studia peruenerunt.  Et intende quod subsequentia usque ad finem psalmi per figuram parabolen dicuntur, quando res genere dissimiles sibimet comparantur.

uers. 17. Multitudo sonitus aquarum; uocem dederunt nubes: etenim sagitte tue pertransierunt. Multitudo sonitus aquarum est, quando psalmodia dulcis offertur, quando gemitibus ac lacrymis culpa diluitur, quando gratie pro suscepto munere referuntur; et quasi mare confragosum, ita in sanctis Ecclesiis resonant diuersa uota populorum. Sed quare sit factus sonitus multitudinis aquarum, pulchre subiecit: quia uocem dederunt nubes. Nubes, predicatores significare sepe iam diximus; de quibus scriptum est: Mandabo nubibus meis ne pluant super eam imbrem . Qui uocem suam magnam deserunt,  cum precepta Domini uulgauerunt in toto orbe terrarum, sicut et alius psalmus ante predicauit: In omnem terram exiuit sonus eorum, et in fines orbis terre uerba eorum . Hinc sonitus uenit aquarum, hinc turbate sunt abyssi: quia uerba ista predicationum errantibus populis deuotionis studia contulerunt. Sequitur, etenim sagitte tue pertransierunt. Sagittas hic euangelistas decenter aduertimus, qui predicationibus suis deuotos populos usque ad cordis intima medicinaliter transfoderunt, non inflicto uulnere, sed salute.

uers. 18. uox tonitrui tui in rota: illuxerunt coruscationes tue orbi terre: commota est et contremuit terra. Et hoc quoque comparatiue dicitur: quia tonitrui uox ita reuoluitur, quasi de rotis uenire perstrepentibus  audiatur. Sic enim cum de summo funditur, spatio celorum uolubili murmuratione pertranseunt, ut rotatus atque sinuosus ipse sonitus sentiatur. Siue magis in rota, orbem terrarum debemus accipere, qui in speciem rote absoluta rotunditate concluditur. In rota ergo, id est in mundo, uox tonitrui eius egressa est, quando predicatores Christi circulum totius orbis uerbis tonantibus impleuerunt. Sed ille nubes, illa tonitrua, sequitur quid fecerunt. Illuxerunt coruscationes tue orbi terre. Dignis comparationibus beneficia diuina narrantur, ut res celestes supernis similitudinibus exponantur. Illuxerunt coruscationes, diuina precepta dicit ueritatis lumine radiantia, que tenebras hominum per totum mundum salutari illuminatione fugauerunt. Dicit enim  tonitrua et coruscationes iste quid egerint; ut terra, id est corpora nostra commouerentur et contremiscerent audito tanto miraculo. Commotos quippe et tremefactos illos dicit, qui uerbum Dei fideliter audientes ad conuersionis studium Christi munere peruenerunt.

uers. 19. In mari uie tue, et semite tue in aquis multis: et uestigia tua non cognoscentur. Si ad litteram hoc uelis accipere, in mari fuit uia eius, quando super dorsa pelagi uisualiter ambulans, Petrum apostolum ut ad se ueniret euocauit. Siue magis illud intelligendum est: In mari uie tue, in cogitationibus hominum, que uelut mare perfidum fluctuant: ubi tamen ille uias habet, quando eos sibi larga pietate subdiderit. Aque multe, eadem conuersorum  est turba gentilium: ubi sunt semite Domini, id est uie ipsius, dum ad eos uenire dignatur. Sequitur, et uestigia tua non cognoscentur. Hoc cum imputatione legendum est; ut cum palam uenerit, tantisque se demonstrauerit miraculis, non sit tamen cognitus ab infidelibus Iudeis. Merito ergo illis exprobrat, qui tante maiestati et tam presentibus beneficiis credere noluerunt. uestigia siquidem significant presentiam corporalem; nam uestigium est plante signum, quod facimus ambulantes.

uers. 20. Deduxisti sicut oues populum tuum, in manu Moysi et Aaron. Cum hoc miraculum nulli alteri possit aptari, sine dubio et illa imputatio que precessit, quia non cognouerunt uestigia eius, ad populum  pertinet Hebreorum. Deducti enim sunt in Moysi et Aaron manu, id est operatione quam diuersorum miraculorum nouitate faciebant. Et bene dixit: Sicut oues, non tamen oues, quia non credendo facti sunt hedi. Hic enim, sicut, ueritatem non significat, sed imaginationem. Moyses autem interpretatur assumptus, quoniam de flumine collectus est a filia Pharaonis. Aaron uero fortitudinis mons. Que nomina ipsas quoque uirtutes quas fecerunt uidentur exprimere. Moyses enim inter alia, iubente Domino, in aquis est operatus, quando in mari Rubro Hebreos uiam fecit habere terrenam, significans per baptismatis donum liberandum esse populum fidelem. Aaron Ecclesie tenebat imaginem, quam 263 bene monti fortissimo comparauit, que  et honore sancto preminet, et fidei soliditate consistit. His enim ducibus Isrelitarum populum diuina uirtute legimus esse liberatum.



Conclusio psalmi.

O Idithum uere humanarum rerum transilitor egregie, qui psalmum mirabili institutione cantasti, in tribulationibus exercitatus negasti te ullo modo consolatum. Deinde deliberatio tua ad perfectam noscitur peruenisse sententiam. Tertio sentis te iam feliciter immutatum; nec tamen prosperis animum relaxas: sed cum te semper intentum ad magnalia Domini profiteris, augmento quodam sapientie iugiter profecisse cognosceris. Quarto miracula Christi sub magna exsultatione concelebras, et cum diuersa  percurris, institutionem Christiano populo qua saluetur ostendis. Presta, Domine, ut solita nos iubeas pietate purgari; quatenus qui sumus actuum qualitate dissimiles, clementia tua faciat esse consortes.



EXPOSITIO IN PSALMUM LXXuII.



Intellectus Asaph.

Quoties intellectus inuenitur in titulis, magne cuiusdam rei nobis significantia declaratur. Nam cum intellectum generaliter dicamus quidquid nos aduertere bonum malumque facit, hic tamen tunc intellectus ponitur, quando sensus noster perfecta intelligentia tendit ad Dominum. Asaph uero diximus Hebrea lingua significare Synagogam, Latine collectionem. Sed quia intellectum premisit, fidelem hic Synagogam loqui posse declarauit. Exprobrare enim  malis nequeunt, nisi corda fidelium.



Diuisio psalmi.

Quanto psalmus hic probatur esse longissimus, tanto studiosius debet numerosis diuisionibus aperiri; ut et per distinctionem melius elucescat, et ipsa partium sectione fastidium longinquitatis abstergat. In prima parte psalmi, duo tantum uersiculi persone Domini probantur aptari, ut reuerentia cresceret sequentium dictorum, ubi ipse rex facere uidebatur initium. Secunda parte latius loquitur Asaph, imputans Iudeis quod tantis beneficiis Domini exstitisse probarentur ingrati: illi tamen prauitate distorti, cor suum nequaquam Domini iussionibus  admouerunt. In tertia uero numerantur quanta munera Isrelitico populo uirtus diuina prestiterit; nec tamen illi a murmurationibus cessauerunt. Quarta dicit qualis in eis uindicta prouenerit, et quemadmodum sit miseratione Domini mollita sententia. Quinta parte propter murmurationes eorum uindicatum in eis est; sed iterum ad supplicationem Domini, cognoscentes eius magnalia, redierunt. Sexta, denuo illi dolose locuti sunt, et errores solitos sunt secuti: misericordia tamen Domini non eos passa est dissipari, quod malis eorum iuste potuisset infligi. Septima dicit quemadmodum Dominum concitauerint in deserto, cum tamen propter ipsos decem plagis Aegyptiorum populus fuerit uehementer afflictus. Octaua, beneficia Domini referuntur, et Iudaice  obstinationis iterum culpa subiungitur. Nona, ultio grauissima subsequitur, ita ut captiuitati populum tradiderit, et tabernaculum Silo, in quo habitare inter homines uidebatur, abiecerit; posteaque elegit montem Sion, et Dauid seruum suum, de cuius semine Christus Dominus nasceretur, qui mundo salutaris medicus adueniret. Sic per hunc psalmum ab initio electionis gentis Hebraice usque ad aduentum Domini Saluatoris facta descriptio est.



Expositio psalmi.

uers. 1. Attendite, populus [ms. A., popule] meus, legem meam: inclinate aurem uestram in uerba oris mei. In hoc principio loquitur Deus, qui per Moysen legem dedit Hebreis. Et dum dicit: Legem meam  attendite, non tantum uult quod dicitur auribus percipi, quantum ueritatem dicti cordis oculis intueri. Attendit enim audita, qui res dictas deuota mente respexerit. Dum dicit autem: Populus meus, illos profecto significat qui eius mandatis obedientes fuerunt. Non enim aut prophete, aut alii iusti a nostra fide dici potuerunt alieni, qui actus illos primi temporis spiritualiter acceperunt, sicut dicit Apostolus: Nolo enim uos ignorare, fratres, quia patres nostri omnes sub nube fuerunt; et paulo post: Et omnes eumdem cibum spiritualem manducauerunt, et omnes eumdem potum spiritualem biberunt . Sequitur, inclinate aurem uestram in uerba oris mei. Hic affectus precipitur audiendi, quoniam qui toto corde uult audita percipere, aurem suam cognoscitur  inclinare, ut humilis ac paratus accipiat quod de ore sancte potestatis emanat. Sed nota quod iam inter fideles accipitur, cui auscultandi tanta cura delegatur.

uers. 2. Aperiam in parabolis os meum; loquar propositiones ab initio. Attentum sibi reddidit auditorem, cum se parabolis dicit esse locuturum, ut non remisse possit audiri, qui se tam granditer promittebat effari. Parabola enim Greco uocabulo dicitur similitudo, quando illud quod intelligi uolumus per comparationes aliquas indicamus. Sic enim ferreum quempiam dicimus, quando durum ac fortem desideramus intelligi; cum uelocem, uentis aut auibus comparamus. Et intuere quod Dominus os suum dicit  Asaph, qui est inferius locuturus. Unde merito eum intellectus precessit, cui tam magna erat testimonii gratia conferenda. Sequitur, loquar propositiones ab initio. Loquitur utique ipse, qui loqui facit. Nam quamuis alieno ministerio sermo depromatur, Spiritus sanctus loquitur cuius precepta uulgantur, sicut dicit apostolus Petrus: Non enim unquam uoluntate humana allata est prophetia: sed Spiritu sancto acti, locuti sunt sancti homines Dei . Propositiones autem, obscuras et abditas significant questiones, que adhibita disputatione soluende sunt. Has suo loco positas competentius admonemus. Ab initio uidelicet ueteris Testamenti dicitur, sicut Asaph infra locuturus est.

uers. 3. Quanta audiuimus et cognouimus ea: et patres  264 nostri narrauerunt nobis. In persona Domini psalmi huius honorabili capite constituto, uenit ad secundam partem, ubi Asaph introducitur loquens, cuius non tanquam humana uerba, sed celestem debemus suscipere iussionem. Quanta multitudinem rerum demonstrat; audiuimus pertinet ad prophetas; cognouimus ad Nouum respicit Testamentum. Audita sunt enim cum prophetarentur; cognita dum implerentur per Dominum Christum. Sequitur, et patres nostri narrauerunt nobis. Patres suos Moysen dicit et alios prophetas ueteris Testamenti, qui de Domini aduentu multa locuti sunt, et illuminati predicauerunt, quod et iste fieri preuidebat. Iusti enim non essent, nisi probarentur credere que dicebant.

uers. 4. Non sunt occultata a filiis eorum, in generatione  altera. Hec que refert patres suos de aduentu Domini predicasse, dicit nec a filiis eorum abscondita fuisse magnalia, id est a spiritualibus filiis, qui eorum imitatores fuerunt. Nam quod dixit: In generatione altera, iam non Hebreorum, sed gentium significat congregationem: quia [ms., qui] ex aqua et Spiritu sancto indiuidue Trinitatis beneficio regenerantur; unde et illi intelligentie uero lumine sunt repleti.

uers. 5. Narrantes laudes Domini et uirtutes eius, et mirabilia eius que fecit. Ordo uerborum talis est: Annuntiauerunt nobis patres nostri, narrantes laudes Domini. Facta quippe Domini narrare, laudasse est: cuius dum opera referuntur, gloria semper augetur. uirtutes eius, significat liberationes, quas fecit in  populo Iudeorum, quando eos de Pharaonis impia potestate liberauit. Mirabilia uero, quod eos in deserto magnalibus pauit, quod eis gentes potentissimas leuissima concertatione subiecit. Addidit, que fecit, ut non tantum promissa, uerum etiam completa esse uiderentur. Hec autem cuncta ex Testamenti ueteris referuntur historia. Historia est enim preteritarum rerum fida commemoratio, ab etatis nostre memoria remota.

uers. 6. Et suscitauit testimonium in Iacob, et legem posuit in Isrel. uenit ad illud quod superius dixit: Loquar propositiones ab initio. Initium quippe, uetus est Testamentum, unde inferius dicturus est. Illud fortasse commemorat in Iacob testimonium suscitatum,  quando cum angelo colluctans, in prefiguratione futurorum tactus uno femore claudicauit: significans Isreliticum populum partim fidei firmitate constare, partim a sua potius salute discedere. Hoc enim fuit populi erraturi, uel credituri testimonium, quod Iacob concertatio illa predixit. Suscitatum autem dixit, quasi in lucem redditum, quod somno ignorantie uidebatur oppressum. Ipsum est quod superius promisit: Aperiam in parabolis os meum; scilicet quoniam ab isto initio erat talia locuturus. Sequitur, et legem posuit in Isrel, ut eos utique deuotos esse suo Domino commoneret, ne uaga uoluntate permissi in deuios laberentur errores. Proprie dictum est, legem posuit, quasi peccatoribus iugum, leuibus pondus, erraturis uero contestationis exemplum.  Unde alio loco ait: Quia iusto lex non est posita . Hoc est quod superius dixit: Loquar propositiones ab initio. Sed hec congrue suis locis, diligens lector, aptabis: quia ubique ista commemorare fastidium est.

uers. 7. Quanta mandauit patribus nostris nota facere ea filiis suis: ut cognoseat generatio altera.

uers. 8. Filii qui nascentur exsurgent, et narrabunt ea filiis suis. uersus isti significant per generationes hominum mandata Domini fuisse transmissa, ne quis putaret uni datum, quod omnibus cognoscitur attributum. Acceperunt enim Iudei quod ad Christianos non est dubium peruenisse. Ideo enim additum est, ut cognoscat generatio altera, non utique Iudaica, sed quam de gentibus constat electam. Altera enim  hic extraneos significat, non propinquos. Nam quod sequitur, filii qui nascentur exsurgent, et narrabunt ea filiis suis, uult intelligi sine dubio Christianos, qui predicationes sanctas ad animarum salutem conferendam suis posteris utique tradiderunt.

uers. 9. Ut ponant in Deo spem suam, et non obliuiscantur operum Dei sui, et mandata eius exquirant. Utilitas paterne predicationis hic euidenter ostensa est, ut posteri eorum spem suam non ponant in lege que punit, sed in gratia concessa que redimit. Sequitur, et non obliuiscantur operum Dei sui, sicut fecerunt perfidi Iudei, qui, oblito auctore suo, ad culturas se demonum transtulerunt. Addidit, et mandata eius exquirant. Ipsa est enim Dei summi uera recordatio, si mandata eius deuotis mentibus impleamus.

 uers. 10. Ne fiant sicut patres eorum, genus prauum et peramarum.

uers. 11. Genus quod non direxit cor suum; et non est creditus cum Deo spiritus eius. His uersibus duobus sub definitionibus pulchris notatur perfidia Iudeorum. Dicit enim: Ne fiant sicut patres eorum, quod fuit genus prauum et peramarum. Genus prauum, quia ueritatem recipere noluerunt. Necesse est enim distorti permaneant, qui regulam rectam non sequuntur. Peramarum dixit, id est supra cunctas acerbitates asperrimum, ut qui ad eos uenerat saluandos, in eius potius armarentur exitium. Sequitur, genus quod non direxit cor suum, hoc est, quod superius dixit,  prauum; nam si utique direxisset cor suum, nec exstiterat prauum, nec a Deo redditum fuerat alienum. Ille enim dirigit mentem, qui ad diuinas se correxerit iussiones; nec aliquid superbia humane presumptionis excogitat, cum regi omnia Diuinitatis administratione cognoscit. Nam quod repetendo dicit, genus, ad illos tantum respicit qui in sua obstinatione manserunt. Ceterum fuerunt ex Iudeis qui Domino pura mente famulati sunt. Addidit, et non est creditus cum Deo spiritus eius. Illius spiritus non creditur esse cum Deo, qui operas eius uisuales non intelligit mysteriis spiritualibus applicandas; sed totum ad illud uult referre quod cernitur: sicut Iudei fecerunt, qui tantum miraculis presentibus intenti, nichil ad spiritualem intelligentiam salubriter retulerunt.

 uers. 12. Filii Ephraim intendentes arcum, et mittentes sagittas, conuersi sunt in die belli. Ephraim interpretatur frugifer, siue ubertas. Hic filius fuit Ioseph iunior, quem Iacob auus suus primario loco preposteratis manibus benedixisse legitur in ueteri Testamento . Eius filii abundantes muneribus diuinis, et paterna benedictione pollentes, defectu fidei corruerunt. Intenderunt enim arcum, et miserunt sagittas, quando admonente Moyse dixerunt: Quecunque locutus est Dominus Deus noster, faciemus et audiemus . Conuersi sunt 265 autem in die belli, quando Aaron dixerunt: Fac nobis deos quos adoremus . uides omnia parabolis et propositionibus explicari. Nam iste sensus ad illos pertinet qui aliquid precipitata festinatione promittunt,  nec tamen in ea cupiunt perseuerare sententia, sicut Petro apostolo contigit, qui ter negauit eum, cum quo se promiserat esse moriturum .

uers. 13. Non custodierunt testamentum Dei, et in lege eius noluerunt ambulare.

uers. 14. Et obliti sunt benefactorum [ed., beneficiorum] eius, et mirabilium eius que ostendit eis. Causa redditur quomodo filii Ephraim conuersi fuerint in die belli; scilicet quia Non custodierunt testamentum Dei, et in lege eius noluerunt ambulare, et obliti sunt benefactorum eius, et mirabilium eius que ostendit eis. Hoc sic planum est, ut expositione non egeat.

uers. 15. Coram patribus eorum fecit mirabilia in  terra Aegypti, in campo Taneos. uenit ad tertiam partem in qua, post transitum maris Rubri, beneficia collata describit. Isti sunt quos superius dixit, genus prauum et peramarum. Narrat enim, coram patribus eorum facta miracula, id est, Moyse, Aaron, aliisque senioribus; ut manifestis rebus constantius credere debuissent, cum patrum dulcis ac firma soleat esse relatio. Et ut omnem scrupulum dubitationis adimeret, et prouinciam dixit et locum ubi noscuntur facta que dicta sunt. Sed nec hoc uacat quod dicit: In campo Taneos. Tanis enim significat humile mandatum, quod in terris positus Christus docuisse cognoscitur, dicens: Discite a me quia mitis sum et humilis corde: et inuenietis requiem animabus uestris .  Hoc etiam coram patribus fecit, quando Noui Testamenti mandata predicauit.

uers. 16. Interrupit mare et perduxit eos; statuit aquas quasi in utrem. Cum sit mare liquidum elementum, ruptum potius maluit dicere quam diuisum: quia reuera ruptum est, quando in geminum latus peregrina sibi soliditate permansit; ut non tam pelagus quam rupes putarentur excise. Perduxit eos, ad promissam scilicet terre securitatem, ubi iam communi sorte sine metu pelagi uiderentur incedere. Nam quod sequitur, statuit aquas quasi in utrem, hoc ad illud pertinet quod dixit, Interrupit mare; ut sic staret unda immobilis, tanquam fuisset inclusa in uasis. Et nota quemadmodum resignantur promisse parabole.

 uers. 17. Et eduxit eos in nube diei, et tota nocte in illuminatione ignis. Exponit quod superius dixit: Et perduxit eos in nube diei, siquidem diei significat Dominum Christum: quia cum ipse esset uerus dies, tamen perfidis carnis sue nube celatus est. Unde mirabile genus locutionis eluxit, sic antiqua facta narrare, ut magis que sunt uentura uideatur exprimere; ut aliter audiendum, aliter sit nichilominus sentiendum: in nullo tamen dubia, quia sunt utraque uerissima. He sunt promisse parabole celesti integritate disposite [ed., deposite], hec indicia certissima ueritatis. Sequitur, et tota nocte in illuminatione ignis. Hic euidentius significat Christianos, quos in hac nocte seculi, luminis sui claritate custodit. Omnia enim Iudeis in figura contigisse testatur Apostolus  dicens: Nolo enim uos ignorare, fratres, quia patres nostri omnes sub nube fuerunt, et omnes mare [mss. A., G., per mare] transierunt, et omnes in Moyse baptizati sunt in nube et in mari , etc. Unde a nobis magne semper gratie referende sunt, quia miraculis predixit tantis ac talibus, que nobis erat immeritis premia largiturus.

uers. 18. Interrupit in eremo petram, et adaquauit eos uelut in abysso multa. Consideremus quam ex contrariis rebus fuerint ostensa miracula. Undam maris fecit primitus quasi saxeam pendere rupem, nunc dicit petram manasse fontes irriguos; ut ostenderet uniuersas creaturas eius iussionibus obedire, licet contraria naturaliter inter se uideantur existere. In eremo dum dicit, collati muneris gratiam duplicauit;  ut ibi faceret tale miraculum, ubi non erat aliud in necessitate remedium. Adaquauit autem posuit, ut iumenta magis uideretur significare, non homines, qui tantis beneficiis gratias agere nescierunt. Quod autem dixit, uelut in abysso multa, copiam largissime unde declarauit, que uelut de abysso pelagi ita multa profluxit. Et nota quoniam abyssum secundum Grecos generis ponit ubique feminini.

uers. 19. Et eduxit aquam de petra, et deduxit tanquam flumina aquas. Hoc ad gratiam inculcandam magne admirationis iterauit, ut de illa re aqua prodiret, que naturali siccitate duruerat. Et ne putares parum aliquid emanasse, addidit: tanquam flumina, que de uberibus montium copiosa inundatione procedunt.  Significabat enim nobis de petra, id est de Christo aquam prodire, que nulla imminutione deficeret, sicut ipse in Euangelio dicit: Qui biberit ex aqua quam ego dabo ei, non sitiet unquam, sed fiet in eo fons aque salientis in uitam eternam . Petram uero significare Christum dicit Apostolus: Bibebant autem de spirituali, consequente eos, petra: petra autem erat Christus .

uers. 20. Et apposuerunt adhuc peccare ei: in iram concitauerunt Excelsum in siccitate. Apposuerunt dicit, adiecerunt, ut inter tanta miracula non crederent, cum etiam ipsorum elementorum conuersa natura proclamaret. Peccare dixit, non credere, quod nimis improbum constat esse delictum, a Deo beneficia petere, eisque perceptis debitas gratias non  referre. Sequitur, in ira concitauerunt Excelsum in siccitate. Sepe diximus tropicas esse istas locutiones, que Domino uerba tribuunt infirmitatis humane; ut res ardue nostreque conceptioni difficiles possint euidentius explanari. In iram concitauerunt, quando eum non credebant difficilia sibi facere, quem uidebant tam ingentia posse complere. Hoc enim in Deo grauissimum constat esse peccatum, ut quidquam illi impossibile dicatur, qui summe ualet efficere, quod decernit implere. Bene autem dictum est, in siccitate, non tantum terre quam mentis, qui tot miraculis compluti, perfidie sue sterilitate siccati sunt: quia totum carnalibus desideriis applicantes, uentre tantum, non sensibus explebantur.

uers. 21. Et tentauerunt Deum in cordibus suis, ut  peterent escas animabus suis. Aliud est petere tentando, aliud confitendo. Isti utique tentando petierunt, qui posteaquam acceperunt, indigna locuti sunt. Tentare enim dicimus aliquid dolosis sermonibus postulare; ut simplicitas uideatur in uerbis, cum sit in corde malitia. Isti ergo animabus suis non spirituales, sed carnales 266 escas subdole poposcerunt. Sic enim dicimus egrotis dari escas propter animas in corpore retinendas, non quia pabulum sit animarum, sed quia per ipsas uidetur in hac uita uigor corporis contineri.

uers. 22. Et male locuti sunt de Deo; dixerunt: Nunquid poterit Deus parare mensam in deserto? Utique male, quia falsa locuti sunt. Quid autem dixerint, subsequenter explanat: Nunquid poterit Deus  parare mensam in deserto? Nunquid imputatiue legendum est; positum est enim pro non. O nefarium scelus, de [ed., Deo] Omnipotenti non credere, que quotidie passim probatur efficere! Scriptum est enim: Qui dat escam omni carni . Quid ergo illi tam contrarium, quam ut non credatur implere quod iusserit? Et ideo uehemens culpa, quia talis diffidentia supernam tangit iniuriam. Mensa uero significat pastionem in qua reficimur esurientes. Et dum dicit, parare mensam in deserto, quasi quod solet in copia fieri, non potuisset in rerum solitudine procurari! Stulta nimis absurdaque uecordia humanam impossibilitatem ad diuinam transtulisse uirtutem!

 uers. 23. Quoniam percussit petram et fluxerunt aque, et torrentes inundauerunt: nunquid et panem poterit dare, aut parare mensam populo suo? Nimis fatua cogitatio exemplum magni miraculi dare, et eius auctorem in reliquis arbitrari posse deficere. Nam qui de petra iussit aquas effluere, cur non faceret escas erem esurienti populo ministrare? Quasi uero illa iutus aliquo adminiculo potuerit facere, ista solus non ualuisset implere! Sed hanc uecordie culpam paulo post sequitur uindicta iustissima, ne quis post hec talia cogitare presumeret.

uers. 24. Ideo audiuit Dominus et distulit, et superposuit, et ignis accensus est in Iacob, et ira ascendit in Isrel. uenit ad quartam partem, ubi per figuram synathroismos, que Latine dicitur congregatio, Iudeorum  crimina colliguntur. Deus enim cogitationes murmurantium, etiam lingua quiescente, cognoscit, qui solus potest internum tacitumque tractatum tanquam clamorem magne uocis audire. Sed intende quod prius dixit, distulit; nunc addidit, superposuit; ne si uindicaret ad presens, crederetur murmurantes minime satiare potuisse. Sed distulit uindictam, ut ostenderet patientiam: superposuit autem moras, ut manifestaret potentiam; et tunc competenter ultus est culpas, quando incredulas mentes rerum ipsarum perfectione conuicit. Sequitur, et ignis accensus est in Iacob. Iacob significatur supplantator, qui frequenter a parte ponitur gentium, que uenientes ad Christum, Isreliticum populum supplantasse monstrantur, quando illis intreuntibus, istos constat  expulsos. Ergo in gentibus istis quas diximus Iacob nomine significari, ignis caritatis accensus est; et quanto illi murmuratione profanati sunt, tanto isti confessionis ardore profecerunt. Addidit, et ira ascendit in Isrel. Sicut in Iacob caritatem accensam dicit, ita in Isrel iram ascendisse pronuntiat, ut illi accenderentur ad gratiam, isti perducerentur ad culpam.

uers. 25. Quia non crediderunt in Deo suo, nec sperauerunt in salutari eius. Ideo superius dixit: Ira ascendit in Isrel, ut ostenderet pertinaces; nunc autem causa ipsius obstinationis exponitur. Dicit enim: Non eos credidisse in Deo suo. Et ne alterum putares esse Deum, sequitur, nec sperauerunt in salutari eius, id est in Domino Saluatore; ut non solum eis illa  murmuratio inuidiam faceret, uerum etiam duritiam mentis post secutam damnaret.

uers. 26. Et mandauit nubibus desuper, et ianuas celi aperuit. Hec sub parabolis et propositionibus dici, in initio ipse testatus est. Ideoque quamuis per historiam facta uideantur, oportet tamen referri ad Dominum Saluatorem, ut nobis constet predicta sententia. Mandatum est enim nubibus, id est predicatoribus, ut per ianuas celi, hoc est per Scripturas sanctas predicatio gloriosa aduentum salutaris [ed., Saluatoris] Domini nuntiaret, qui uere manna sumitur, quando adorabili communicatione gustatur.

uers. 27. Et pluit illis manna manducare: panem celi dedit eis.

 uers. 28. Panem angelorum manducauit homo: frumentationem misit eis in abundantia. Caput primi uersus istius de superioribus pendet; dixit enim: Ianuas celi aperuit, et consequitur, pluit illis manna manducare. Pluit, dixit, ut ostenderet esce nimiam largitatem, que tanquam pluuia de celo descendit. Et ne dubitares que fuerit illa pluuia, sequitur, manna manducare. Manna interpretatur quid est hoc? quod sancte communioni decenter aptamus: quia dum admirando cibus iste perquiritur, corporis dominici munera declarantur. Addidit, panem celi dedit eis. Quis est alter panis celi, nisi Christus Dominus, unde celestia spiritualem escam capiunt, et delectatione inestimabili perfruuntur? Denique sic sequitur, panem angelorum manducauit homo. Panis  ergo angelorum bene dicitur Christus, quia reuera ipsius laude pascuntur. Neque enim corporalem panem angeli manducare credendi sunt, sed illa contemplatione Domini, qua sublimis creatura reficitur. uerum hic panis in celo replet angelos, et nos pascit in terris: illos contemplatione delectans, nos sancta uisitatione reficiens. Addidit: Frumentationem misit eis in abundantia. Adhuc in superioribus perseuerat, manna illud frumentationem dicens, non frumentum; ut illam copiam exprimeret, que auiditatem populi preualuit superare. Denique sic sequitur, in abundantia; illud enim abundat, quod non potest aliqua auiditate consumi.

uers. 29. Transtulit Austrum de celo, et induxit in uirtute sua Africum; et pluit super eos sicut puluerem  carnes, et sicut arenam maris uolatilia pennata. Quantum ad historiam pertinet, hos uentos tanquam uehicula dicit esse procuratos, qui iussam copiam ad destinata castra perducerent. Sed quia sunt et spiritualiter exponendi, nunc eos positos sub quibusdam figurationibus inquiramus. Austrum et Africum uentos scimus esse meridianos, qui a parte lucidiore et feruentiore proueniunt; quibus flantibus pigrum frigus expellitur, et eris temperamenta prestantur. Sic ergo et uerba Domini caritatis igne flagrantia, in Austri similitudine atque Africi, mundo salutarem temperantiam prestiterunt, plueruntque super populos pabula, unde fidelium anime satiarentur uberrime. Puluis enim hic significat intelligentie subtilitatem, que ad supernas cogitationes commota semper  ascendit; arena uero innumerabilem prudentie 267 copiam salsi maris sapore conditam: uolatilia pennata, celestia desideria, quibus anima deuota uelut carnibus referta pinguescat. Arena uero maris, epitheton est decenter appositum, quoniam et fluuiorum esse potest, que non habet hunc saporem.

uers. 30. Et ceciderunt in medio castrorum eorum: circa tabernacula eorum. Ut ipsam quoque difficultatem capiendi cibi murmurantibus abrogaret, non solum circa tabernacula, uerum etiam in mediis castris eorum dicit cecidisse quod magno desiderio requirebant. Castra enim a castitate dicta sunt, quod bellis exercitus occupatus fedo luxui non uacaret. Nobis autem significatur, quod intra septa sancte  Ecclesie omnia superna munera possumus accipere, si expleri bona desideria nostra diuino munere postulemus. Unde inestimabilis uirtus sermonis est, et historie fidem complere, et spiritualibus rebus intelligenda contradere.

uers. 31. Et manducauerunt et saturati sunt nimis; et desiderium eorum attulit eis. Ecce conuicti sunt qui Deo aliquid difficile putauerunt. Expleuerunt desiderium carnis ratione ieiuni, uentre pleni, sed mente uacui. Hec figura dicitur synchoresis, id est concessio, quoties aliqua importune desiderantibus conceduntur, que ad utilitatem ipsorum pertinere non possunt.

uers. 32. Non sunt fraudati a desiderio suo; adhuc esce eorum erant in ore ipsorum: et ira Dei ascendit  super eos.

uers. 33. Et occidit plurimos eorum; et electos Isrel impediuit. uenit ad quintam partem. Hoc est enim quod dixit superius: Distulit et superposuit, ut non fraudarentur a desiderio suo: ne impotentiam Dei, quam sacrilega mente conceperant, per difficultatem desiderii sui forsitan comprobarent. Fraudali a fraude uenit; fraus enim dicitur quasi fracta fides. Satiati sunt ergo ad suam ruinam; non ut inde uiuerent, sed potius interirent. Nam uide quid sequitur: adhuc esce eorum erant in ore ipsorum; scilicet dum manna et coturnicum carnibus uescerentur. Esca enim ab edendo dicta est. Addidit, et ira Dei ascendit super eos. Et occidit plurimos eorum,  et electos Isrel impediuit. Hic illam Exodi historiam tangit . Absente quippe Moyse, qui legem Domini suscipiebat in monte, contra Aaron populus surrexit insanus, expetens sibi debere deos fieri, sicut omnis uidebatur habere gentilitas. Factumque est tunc, ut uitulus ille nefandus exiret, cuius cultura ipsi erant utique mugituri. Tunc iratus Deus dixit Moysi, grauiter peccasse populum Iudeorum: quo descendente facto conuentu uiginti tria millia eorum leguntur exstincta; et Aaron, qui erat electus Domini, propter eos cecidit in reatum. Sic enim dixit: Percussus est populus propter peccatum uituli quem fecit Aaron. Quorum pessima murmuratio et ipsum quoque Moysen impediuit, quando dixit: Nunquid de petra hac uobis aquam poterimus eiicere ? Propter quod uerbum prohibitus est in terram promissionis intrare. Sic ergo factum est, ut electos Isrel peccantium proteruitas impediret.

uers. 34. In omnibus his peccauerunt adhuc, et non crediderunt in mirabilibus eius.

uers. 35. Et defecerunt in uanitate dies eorum, et anni eorum cum festinantia [ms. A., festinatione]. Illa potius peccata exaggerant Deum, que augmentis grauibus semper accrescunt. Et quoniam, nec mirabilibus eius credere uoluerunt, dies eorum defecisse dicit, quasi languida tabe consumptos. Dies enim peccatorum cum festinatione transeunt, sicut et alibi scriptum est: uiri sanguinum et dolosi non dimidiabunt dies suos .

 uers. 36. Cum occideret eos, tunc inquirebant eum; et conuertebantur ante lucem, et ueniebant ad eum.

uers. 37. Et memorati sunt quia Deus adiutor eorum est, et Deus excelsus liberator eorum est. Non ipsi inquisierunt Deum quos dicit occisos; sed exemplo talium turba reliqua supplicauit. Iustorum itaque consuetudo est, siue antequam mala patiantur, siue cum patiuntur, Deum fideliter querere. Scelerati autem tunc ad ipsum instabili uoluntate concurrunt, quando aliqua necessitate turbantur. Iudaicus itaque populus tunc timuit iram Dei, quando socios suos cernebat exstingui; eo scilicet tempore cum ignis de celo descendens (sicut in Numerorum libro  quatuordecim millia septingentos occidit, quoniam Moysi et Aaron propter interitum  Core sociorumque eius seditiones iniustissimas commouebant. Nam quod sequitur, et conuertebantur ante lucem, et ueniebant ad eum; et memorati sunt quia Deus adiutor eorum est, et Deus excelsus liberator eorum est, illud significat, quando Domino irascente Iudaici populi extrema castrorum diuino igne consumpta sunt; quo facto Moysen rogauerunt ut pro eis Domino supplicaret. Pius ergo in luce rogat, impius ante lucem, sicut scriptum est: In uanum uobis est ante lucem surgere . Sed hoc pro formidine uidentur fecisse periculi, non timoris superni: quoniam inferius adhuc de eorum infidelitate dicturus est. Et nota quod hic legitur liberatorem Patrem, liberat quoque et Filius, sicut in Euangelio legitur: Si uos Filius liberauerit, tunc uere liberi eritis  . Liberat etiam Spiritus sanctus, sicut Apostolus dicit: Spiritus uite in Christo Iesu liberauit me a lege peccati et mortis . Unde dubium non est sanctam Trinitatem equaliter posse, equaliter implere quod uult.

uers. 38. Et dilexerunt eum in ore suo, et lingua sua mentiti sunt ei.

uers. 39. Cor autem eorum non est rectum cum eo; nec fides [ms. A., nec fideles habiti sunt] habita est illis in testamento eius. uenit ad sextam partem, ubi Iudeos iterum ad culpas rediisse commemorat: Deum tamen misertum illis esse declarat. Dicit enim: Et dilexerunt eum in ore suo, et lingua sua mentiti sunt ei. Sic contigit eis qui se putant per solum  credere timorem. Nam si Deus mixto amore non metuatur, toto corde non queritur. Hoc enim peccatum constat acerrimum, ut lingua se illi confiteri dicat, dum cordis ima dissentiant. Quasi uero ille non omnia cognoscat que aguntur intrinsecus, qui, sicut legitur, Scrutator est cordis et renum , et more humanitatis illud solum audiat, quod lingua proclamat. Nam qui eius testimoniis fideliter credit, ipse eum ueraciter diligit. Fides enim dicta est, ab eo quod fiant dicta. Sic etiam Dominus ipse testatur dicens: Populus hic labiis me honorat, cor autem eorum longe est a me . De quibus merito Isaias propheta testatur dicens: Et neruus ferreus collum tuum, et frons tua erea .

 uers. 40. Ipse autem est misericors, et propitius fit peccatis eorum, et non disperdet eos.

uers. 41. Et abundauit ut auerteret iram suam ab eis: 268 et non accendit omnem iram suam. Illud hic exemplum non inconuenienter apponitur, quando Moyses pro transgressore populo supplicans, dixit ad Dominum: Obsecro, dimitte peccatum populi huius; sin autem, dele me de libro quem scripsit manus tua . Orauit pro ipsis in cruce positus et Dominus Christus: Pater, ignosce illis, quia nesciunt quid faciunt . Sic istis supplicationibus actum est, ut Domini in eis ira placaretur. Et propitius enim factus est peccatis eorum, cum ad ipsius satisfactionem non quidem omnes, sed multi ex his redire meruerunt.

 uers. 42. Et memoratus est quia caro sunt: spiritus uadens, et non rediens. Mouit pium iudicem fragilitas considerata peccantium, quod carnalis cecitas lumen celestis sapientie non uidebat; et ideo exspectandos dicit, quia si confestim fuisset eorum spiritus abrogatus, locum penitentie perdidissent. Caro autem dicta est, quod cara sit anime sue. Mirabili autem breuitate definitur mors hominis, id est, Spiritus uadens et non rediens, subaudiendum, in hoc mundo, quoniam ad suum corpus in resurrectione constat esse rediturum.

uers. 43. Quoties exacerbauerunt eum in deserto, in iram [ed., in ira] concitauerunt eum in terra sine aqua?

uers. 44. Et conuersi sunt, et tentauerunt Deum:  et sanctum Isrel exacerbauerunt. uenit ad septimam partem, in qua breuiter obstinationem eorum acerbitatemque designat. Consequenter enim enumerans quanta illis in eremo uel apud Aegyptios uirtus diuina prestiterit: ostendens quia dum delinquentibus semper prestet, immemores tamen beneficiorum peccare non desinunt.

uers. 45. Non sunt recordati manus eius, die qua liberauit eos de manu tribulantis. Tribulatio fixam solet habere memoriam; sed infidelibus nec ipsa recordatio stare potuit, quam ualidissime nostris cordibus tristitia semper affigit. Recordari enim dictum est, reuocare ad cor. Pulcherrime uero positum est manus Domini, et manus tribulantis. Hoc enim nomine operatio significatur amborum. Sed  quam longe disparia sunt, que unum uidentur habere uocabulum! Illa populum liberare preualuit, ista in suam necem retinere tentauit.

uers. 46. Sicut posuit in Aegypto signa sua, et prodigia sua in campo Taneos. Unam rem duobus nominibus designauit. In Aegypto enim signa fecit, que inferius ipse dicturus est; sed et prodigia ibidem demonstrauit in campo Taneos. Tanis enim ciuitas est Aegypti, ubi sunt facta prodigia que leguntur. Signa utique fuerunt in Aegypto duris cordibus, quasi characteris impressa uestigia. Prodigia uero quasi porro dicentia, id est, que prefigurabantur esse uentura. Omnes enim ille plage ad aliquam significantiam priscis temporibus contigerunt. Merito  ergo signa et prodigia sunt appellata, que in Aegypto facta monstrantur. Tanis humile mandatum diximus interpretari, quod in isto seculo necessarium nobis ac salutare cognoscitur, ubi humiles ac prostrati esse debemus, qui uenie semper suffragia postulamus. Tunc autem erecti erunt iusti, quando in illa resurrectione iugiter bona mansura susceperint.

uers. 47. Conuertit in sanguinem flumina eorum, et pluuiales aquas eorum ne biberent. Hinc prima plaga inchoat Aegyptiorum. Nam sicut aqua in uinum conuersa in Euangelio  legitur, que populorum permutationem significauit in melius, ita hic, in sanguinem conuersa, denuntiat rerum spiritualium causas peccatores sentire carnaliter. Sanguis  enim ad carnem ponitur exprimendam; quod Iudaicum populum respexisse non dubium est. Dicit etiam et flumina et pluuiales aquas eorum in sanguinem commutatas , ne predicationem celestem spiritualiter intelligerent, qui erant carnalibus sensibus occupati. Hec et sequentia ad litteram omnino manifesta sunt, que in Aegypto contigisse diuine historie textus ostendit.

uers. 48. Misit in eos muscam caninam, et comedit eos; et ranam, et exterminauit eos.

uers. 49. Et dedit erugini fructus eorum, et labores eorum locuste. Musca canina est improborum petulantium uindex datus aculeus. Rana est loquacissima uanitas hereticorum, que cenosis sensibus commorata, improbis clamoribus garrire non desinit.  Aerugo est amor turpis, honestatem occulta imminutione consumens. Locusta est maleuola atque assidua detractio, actus alienos inuida oblocutione corrodens.

uers. 50. Et occidit in grandine uineas eorum, et moros eorum in pruina.

uers. 51. Et tradidit grandini iumenta eorum, et possessiones eorum igni. Grando est comminatio Domini que uerberat contumaces, eosque umbraculis sue delectationis exspoliat. Pruina uero est precurrens anticipansque malitia, que alienos labores peruenire non permittit ad fructus. Sequitur, et tradidit grandini iumenta eorum. Morte pecudum stultorum significatur occasus, qui malis innumeris cesi, tanquam uilia iumenta funduntur. Addidit, et possessiones  eorum igni. Ignis quidem et in bono ponitur et in malo. Sed quia hic pro indignatione constat inflictus, ignem, cupiditatem ignobilem debemus accipere, qui possessionem nostram, id est mentis statum exsecrabili ambitione deuastat. Restat decima de primitiuis, quam suo loco dicemus: quoniam duo uersus ad exaggerationem mali sequentis interpositi esse noscuntur. Notandum est autem quod he tres plage, id est, erugo, pruina et ignis , in Exodo penitus non legantur. Ignem enim ibi dicit mixtum descendisse cum grandine, ut fructus lederet, non tamen ut possessiones eorum incendere potuisset. Pro istis uero tribus alie ibi tres sunt posite, ciniphes, ulcera et tenebre. Quod in litteris  diuinis pro congrua intelligentia rerum frequenter inuenis esse uariatum, ut est titulus trigesimi tertii psalmi. Dicit enim: Psalmus Dauid, cum mutauit uultum suum coram Abimelech, et dimisit eum et abiit. In Regum enim uolumine Abimelech Palestinorum rex non legitur fuisse, sed Achis, que nomina  pro sacramentorum qualitate mutata sunt; quod hic quoque similiter debemus accipere. Nam et in Concordia Euangeliorum Patrem Augustinum similia collegisse manifestum est.

uers. 52. Misit in eos iram indignationis sue, indignationem, et iram, et tribulationem: immissiones per angelos malos. Ordo uindicte uerissima descriptione narratur. Prius enim Dominus peccatis nostris 269 irascitur, quando nulla compunctione conuertimur;  ac deinde malitiam hominis in sua indignatione, et ira, et tribulatione derelinquit; ut propriis aduersitatibus affligantur qui diuinis iussionibus obedire contemnunt; sicut scriptum est: Propterea tradidit illos Deus in desideria cordis eorum, in immunditiam, ut faciant que non conueniunt , etc. Scelerati quippe hominis indignatio pertinet ad tumidam superbiam, ira ad audaciam nefandam, tribulatio ad confusam desperationem. Tunc per angelos malos ad immissiones precipitantur illicitas, et quasi nudati defensione diuina, in predam cadunt perniciosissimam bestiarum. Perscrutandum est etiam quod dicit immissiones factas per angelos malos, quasi et per bonos angelos non deleuerit peccatores. Per bonos enim angelos Sodomam subuertit et Gomorrham  , quos Abraham et Loth suscipere suis hospitiis meruerunt. Tentatus est etiam transgressor per angelum malum, sicut in Regum uolumine dicit: Et introiuit spiritus Dei malus in Saul . Iusti quoque tentati sunt a diabolo, ut Iob et Paulus apostolus, et ceteri huiuscemodi. Constat enim cuncta que creata sunt, Creatoris aut permissioni, aut imperio subiacere.

uers. 53. uiam fecit semite ire sue, et non pepercit a morte animabus eorum; et iumenta eorum in morte conclusit. Cum dicit, uiam fecisse Dominum, qua possit ad uindictam infelicium peruenire, ostendit non esse ad eos ueniendum, nisi Domini fuerint defensione priuati. Ira enim Domini per tropologiam dicitur; sed ipsa est quam superius dixit, immissiones  per angelos malos. Ista enim non licet diabolo facere, nisi cum Domini uoluntate permittitur. Quid autem ista ira fecerit, consequenter exponit: et non pepercit a morte animabus eorum. Quod dixit, animabus eorum, pro hominibus accipiendum est, quos in illa clade cognoscitur occidisse. Nam pro toto homine solam animam poni  Exodi scriptura testatur, dicens: Omnes ergo anime que egresse sunt de femore Iacob, anime septuaginta . Unde per figuram synecdoche prouenit ista locutio, que significat a parte totum. Sequitur, iumenta eorum in morte conclusit. Respice quemadmodum cuncta que uel ad uictum humanum, uel ad solatium pertinent, dicit esse uastata; ut impiis  atque duris digna iudicentur [ed., indicentur] prouenisse supplicia.

uers. 54. Et percussit omne primogenitum in terra Aegypti: primitias laboris eorum in tabernaculis Cham. Ecce decima illa plaga primogenitorum, quam ira Dei per angelos malos minabatur, exponitur. Talis enim tantaque fuit, ut Isreliticum populum, quem nolebant Aegyptii ante dimittere, ultro potius exire compellerent. Primogenita sunt que primo loco sensibus nostris reuerenter occurrunt, ut est illud mandatum summum, Deum ex toto corde diligere, proximi quoque habendam modis omnibus caritatem. Hec quando pereunt, primogenitorum amissione percutimur, et in ipsa prole rationis orbamur. Respiciamus plane quod populum Aegyptiorum decem plagis  afflixerit, Hebreorum gentem Decalogi munere decorauerit; ut hoc sacramento numeri et ultionem datam reperias, et gratiam prestitam fuisse cognoscas. Sequitur, primitias laboris eorum. Hoc est quod superius dixit, omne primogenitum. Primitie quippe laborum ad totum pertinet quidquid humana possibilitas habere potuerit. Et sicut supra dixit, in terra Aegypti, ita et hic repetit, in tabernaculis Cham. Cham quippe fuit pater Chanaam, cuius posteritas terram ipsam possedisse cognoscitur.

uers. 55. Et abstulit sicut oues populum suum, et perduxit eos tanquam gregem in deserto.

uers. 56. Et eduxit eos in spe, et non timuerunt; et inimicos eorum operuit mare.

 uers. 57. Et induxit eos in montem sanctificationis: montem hunc quem acquisiuit dextera eius. uenit ad octauam partem, ubi Domini beneficia referuntur, et Iudaice obstinationis culpa subiungitur. Sed quamuis superioribus uideantur esse coniuncta, hic tamen ostenditur quid illa decima plaga compleuerit: scilicet ut populus Domini ab impia seruitute liberatus, ad terram repromissionis incolumis perueniret. Sed potest hic nonnulla questio suboriri, quia non illos quos abstulit de terra Aegypti, eosdem in montem sanctificationis adduxit. Significat enim Sion montem, ubi constat Ierosolymam constitutam. Sed dum ageretur de populo Iudeorum, ipsos notum est ad hanc ciuitatem fuisse perductos, qui suis patribus succedentes, et nomen et gentem Hebreorum continuisse  noscuntur. Significat tamen  quia multi eorum ad Ecclesiam catholicam, quam mauult hic intelligi, conuersionis beneficio peruenerunt. Ipsa est enim quam Christus noster, qui est Patris dextera, conquisiuit. Patet enim ut et figurate superiores uersus intelligere debeamus. Nam quod dixit, oues et gregem, significat populum Christianum, qui in hoc seculo tanquam in deserto pascitur, si mundanarum rerum desideria non sequatur. Educti autem nos sumus in spe a terra Aegypti, id est a tenebris peccatorum, qui fidei lumen accepimus. Et inimicos nostros, hoc est diabolum cum ministris suis operuit mare, dum nos sancte regenerationis lauacra diluerunt. Sic illis in figura  facta sunt  que nostre salutis indicia nuntiabant.

uers. 58. Et eiecit a facie eorum gentes; et sorte diuisit eis terram in funiculo distributionis.

uers. 59. Et habitare fecit in tabernaculis eorum tribus Isrel. Eiicit a facie nostra gentes, quando barbarici et immites a nobis fugantur errores. Diuidit autem nobis terram illam repromissionis, cum pro sua dignatione unicuique beatam dederit portionem. Funiculus autem distributionis, tractus est ab illis qui terram tenso fune diuidebant. Sequitur, et habitare fecit in tabernaculis eorum tribus Isrel. Diuine nobis Scripture tradiderunt in eorum loco uel numero electorum populum congregandum, unde superbi angeli probantur expulsi. Ergo tribubus Isrel, id est  uidentibus Deum dabit tabernacula, que ante superbie ruinam adhuc innocentes angeli possidebant.

uers. 60. Et tentauerunt, et exacerbauerunt Deum excelsum; et testimonia eius non custodierunt.

uers. 61. Et auerterunt se, et non seruauerunt pactum, quemadmodum patres eorum; et conuersi sunt in arcum peruersum. Nunc dicit contumaciam Iudeorum, et quid eis irato Domino contigerit, consequenter exponit; ut talia inobedientes debeant exempla metuere. Arcus peruersus est 270 malitia peccatorum, que non eminus uulnera iaculatur, sed in se magis spicula directa conuertit. Quod utique dolosos pati manifestum est, qui dum aliis ingerere nituntur plagas, in se conuertere suas potius probantur insidias.

 uers. 62. Et in ira concitauerunt eum in collibus suis, et in sculptilibus suis emulati sunt eum. Colles superbas ac tumidas significant cogitationes hominum, quibus semper Dominus inuenitur aduersus, quando in culturas demonum iniqua presumptione prosiliunt, Aemulati sunt quippe eum, cum honorem Domini simulacris detestabilibus contulerunt. Aemulatio enim ista in malam partem, non in bonam debet intelligi; nam uide quid sequitur.

uers. 63. Audiuit Dominus et spreuit, et ad nichilum redegit nimis Isrel. Nona pars, que superest, introitur, in qua uindicte genera numerantur, et post, aduentus Domini Saluatoris edicitur. Solet autem inter nonnullos facere questionem, quare cum peccata fuerint aliquorum, ille tamen in omnibus  uindicasse dicatur? quod religiosis mentibus scrupulum non debet iniicere. Nam etsi gentem captiuitati tradidit, tamen sibi placitos conscientie integritate seruauit; sed eos magis in tribulationibus exercuit, quos eterno honore coronandos esse decreuit. Nam si ueritatis intima perscrutemur, captiuitatem passi non sunt qui animo liberi fuerunt, nec interno hosti traditi, quorum conscientia non potuit a Diuinitate subduci.

uers. 64. Et repulit tabernaculum Silo, tabernaculum suum, in quo habitauit inter homines. Silo ciuitas erat ubi arca Domini fnisse legitur constituta: unde per sacerdotes supplicantes, Hebrei diuina responsa capiebant, antequam templum esset Ierosolymio  fabricatum. Hoc ergo tabernaculum repulisse dicit Dominum: in quo inter homines habitare dignatus est, sicut in alio propheta legitur: uide quid feci Silo, ubi erat tabernaculum meum . Sed metuendum est nobis, ne offensus corporis nostri tabernacula deserat, que Spiritus sanctus, cum Dei munere bene nos tractamus, inhabitat, sicut dicit Apostolus: Templum enim Dei sanctum est, quod estis uos .

uers. 65. Et tradidit in captiuitatem uirtutem eorum, et pulchritudinem eorum in manus inimici. Illud tempus memorat, quando ab Allophylis Hebrei uicti sunt, et cedibus eorum direptionique patuerunt. Quapropter uirtutem et pulchritudinem significat arcam testamenti, per quam sibi inter gentes uidebantur inuicti,  et summa decoris laude precipui.

uers. 66. Et conclusit in gladio populum suum, et hereditatem suam spreuit. Consequens fuit ut populus gladio caderet turpiter in ruinam, cui arce dignitas probabatur ablata. Ille enim quos spernit annichilat; nec quisquam potest subuenire, cui se probantur solatia diuina subtrahere. Spreuit enim hereditatem suam, quando populum, quem inter multas nationes elegerat, pro scelerum suorum immanitate proiecit. Hereditas quippe ab hero dicta est, quoniam eam iure legitimo Dominus noscitur possidere.

uers. 67. Iuuenes eorum comedit ignis, et uirgines eorum non sunt lamentate. Ignem hic iram bellantium debemus aduertere, que traditos sibi tanquam consumptrix  flamma deuorauit. Sequitur, et uirgines eorum non sunt lamentate. Lamentari enim uacantis est. Nam cum omnes imminentia pericula formidarent, nulli licuit alterius funeri iusta persoluere. Lamenta enim dicta sunt intra lares monumenta, sicut antiquis sepelire mos erat.

uers. 68. Sacerdotes eorum in gladio ceciderunt, et uidue eorum non plorabantur. In ipsa igitur captiuitate filii Heli sacerdotis ab Allophylis gladio leguntur exstincti; quorum unius uxor uidua facta, post subitum partum morte preuenta est. Ita contigit ut eius uidua minime ploraretur, dum uniuersos communis interitus occupasset. Nam talia in illo populo multis accidisse credenda sunt, quando pluralem numerum auctoritas sancta memorauit, que nichil  noscitur referre superfluum.

uers. 69. Et excitatus est tanquam dormiens Dominus: tanquam potens crapulatus a uino. Consuetudines istas hominum diximus propter res explanandas sepe Domino contributas. Dicitur enim a persona dementium, qui ita putant quando periclitantibus non subuenit, quasi uino esse crapulatum. Sed ille tantum negligentibus atque infidelibus dormit, qui nulla psalmodia, nullis bonis operibus excitant Christum. Et iure ab ipsis redditur alienus, qui eum sibi quasi dormire dem enter intelligunt. Excitatur etiam ad uindictam malis actibus prouocatus, cuius patientia dormisse credebatur; quod magis hic agnoscimus sentiendum. Excitauerunt enim eum Allophyli, quando  arcam testamenti eius inter simulacra posuerunt. Et sequitur que illis tali facto prouenerint. Discutiendum est autem quod dixerit, tanquam potens, quia tunc sunt homines ad iram faciles et ad uirtutem potentes, quando post crapulam uini de somno surgere consueuerunt. Denique beatus Hieronymus, inter alios ueridicus interpres, pro potente fortis posuit.

uers. 70. Et percussit inimicos suos in posteriora; opprobrium sempiternum dedit illis. Hoc in primo libro Regum legitur , quia pro sacrate arce iniuria Allophyli in posteriora percussi sunt, ut etiam uiui a soricibus exsecrabili sorte roderentur. Quod opprobrium eis permanet sempiternum, quia nullus alter taliter punitus est. Sic peccatores in  posteriore uita percutit, quando eis sua debita non relinquit, et quasi a soricibus consumuntur, dum eos diaboli cohors inimica uallauerit.

uers. 71. Et repulit tabernaculum Ioseph, et tribum Ephrem non elegit.

uers. 72. Sed elegit tribum Iuda, montem Sion quem dilexit. Iudicia Domini ipsorum quoque nominum astipulatione declarantur. Ioseph significat augmentum, quod et in malo et in bono ponitur; sed modo in contrarium accipiendum est, quia constat esse repudiatum. Ephrem frugifer interpretatur siue ubertas; Iuda confitens siue glorificans. Memoria quoque condendum est, quod per Hebrea nomina Scriptura sancta causas nobis sepius declarat  occultas. Quod genus locutionis sacrarum litterarum proprium esse non dubium est, quando tale aliquid mundanis litteris minime continetur. Repulit ergo tabernaculum Ioseph, quia licet ipse fuisset iustus, tamen eius posteri qui ad semen carnis pertinuerunt, augmenta mundana et 271 prouectum carnalem desiderasse noscuntur, tribum quoque Ephrem non elegit, quia in fruge seculi huius carnali ubertate presumebant. Tribum autem Iuda merito delegit, que et confessione fuit humilis, et conuersatione laudabilis: unde nobis secundum carnem Dominus Saluator aduenit. Sequitur, montem Sion quem dilexit. Ecclesiam catholicam significat, de qua in Canticis canticorum Dominus dicit: Una est columba mea, una est dilecta mea .

 uers. 73. Et edificauit sicut unicornium sanctificationem suam, in terra quam fundauit in secula. Unicornium significat unam spem habentium in sanctissimam Trinitatem, ad quam fidelium sacrate mentes humiliter eriguntur, et tanquam ualidissimo cornu fidei firmitate consistunt. Sequitur, in terra quam fundauit in secula. Quamuis in seculo futuro Ierusalem predestinata consistat; in terra tamen, id est in hominibus sanctis sub eternitate [ed., spe eternitatis] probatur esse fundata, sicut in Euangelio Petro dictum est: Tu es Petrus, et super hanc petram edificabo Ecclesiam meam, et porte inferi non preualebunt aduersus eam . Ecce quomodo in terra sub eternitate cognoscitur esse fundata. Nam  et alibi de Ecclesia legitur: Deus fundauit eam in eternum .

uers. 74. Et elegit Dauid seruum suum, et sustulit eum de gregibus ouium: de post fetantes accepit eum.

uers. 75. Pascere Iacob populum [ms. A., seruum] suum, et Isrel hereditatem suam. Aptissima nimis et decora introducta est narratio; ut quia dixerat, elegit Iudam, nunc diceret, Dauid, qui ab humanitate suscepta Christo Domino proximabat. Sed melius hoc de ipso suscipimus Domino Saluatore; nam in Euangelio ceci clamauerunt: Fili Dauid, miserere nobis . Et quia confidenter uerum dixerant, sub celeritate sanati sunt. Sequitur, et sustulit eum de gregibus ouium; de post fetantes accepit eum. Per istam similitudinem Dauid filii Iesse  Domini Saluatoris nobis sacramenta panduntur. Nam ille sublatus ab ouibus peruenit ad regnum: Dominus noster functus officio pastoris, sedet ad dexteram Patris, qui est uere Rex regum et Dominus dominantium . Nec uacat quod dixit, oues eius fuisse fetosas. Domini enim grex spirituali gratia fecundus, filios noscitur habere copiosos; sicut in Canticis canticorum de Ecclesia legitur: Dentes tui sicut grex tonsarum ascendens de lauacro, que omnes geminos creant, et sterilis non est in eis . Addidit, Pascere Iacob populum suum, et Isrel hereditatem suam. Hoc iam manifestius aduertimus dictum de Domino Saluatore, qui gregem suum solus ualuit celesti pane satiare, et hereditatem suam maxime a periculis animarum  cunctis eripere. Iacob enim possumus intelligere populum Christianum, qui hic degit in terris. Hereditatem uero Isrel, futuram congregationem que Domini contemplatione pascenda est; quod ad temporalem regem omnimodis non potest pertinere.

uers. 76. Et pauit eos sine malitia cordis sui, et in sensu manuum suarum deduxit eos. Absolute totum ad Dominum pertinet Saluatorem; solus enim fuit qui peccata non habuit. Dicendo enim, sine malitia, ostendit quia ita sint dicenda peccata. Illa enim puritas, illa sanctitas, illa e celo ueniens Maiestas, hoc probata est docuisse quod gessit, hoc gessit sine dubitatione quod docuit. Pauit enim preceptor egregius quos docere dignatus est, sicut ipse testatur: Non in solo pane uiuit homo, sed in omni uerbo Dei . Sine malitia cordis, sicut alibi dicit: Nec est in ore eius dolus . Sensus uero manuum, actualem significat sanctitatem, ad quam fideles suos, prout ipse tribuit, gloriosa imitatione perduxit. Sed nec istud Dauid potest temporali regi ullatenus conuenire; sed cum ad Dominum Christum referuntur, cuncta sibi decora parilitate consentiunt.



Conclusio psalmi.

In nonnullis psalmis solemus exquirere quid nos admoneat celestis auctoritas. Hic tale fecit initium, ut expositio magis quam principium psalmi esse uideatur. Dixit enim parabolis se et propositionibus esse locuturum, ut unusquisque uelociter cognosceret  faciem psalmi, cum forma ipsius expressa fuerit dictionis. Quapropter sic pro suis delictis expulsos Hebreos, et intromissos asserit Christianos, ut utriusque legis intentionem quasi in unius faceret botri decore pendere. Amemus ergo prolixitatem eius, in quo dum historia refertur, Noui Testamenti gratia declaratur: more abyssi fluctuantis, que tot lumina reddit quot tremores effecerit. Modo enim ibi claritas lampat, modo umbratilis imago circumuolat, et in eodem elemento uidentur esse uaria, cum nichil illic coloris accedat, nec recedat. Sic psalmi huius admiranda diuersitas et historiam narrat, et longe alia que spiritualiter sentiantur, insinuat. Cuius similitudinem centesimus quartus quoque psalmus subsequitur. Et sicut in Dauid actibus declarantur Domini  futura mysteria, ita et per miracula que Iudeis concessa sunt, Christiani populi sacramenta panduntur.



EXPOSITIO IN PSALMUM LXXuIII.



Psalmus Asaph.

Sicut sepe diximus hec [ed., hic] significatio nominis ad actus illos pertinet qui ad mandata Domini gratiamque referuntur. Asaph uero significat Synagogam, que tamen catholice conuenire possit Ecclesie. Neque enim Christianis alieni credendi sunt, qui gratie dominice claritate fulserunt. Adde prophetas, patriarchas et populum illum iam Christo deuotum ante tempora Christiana. Est ergo et iste psalmus totus in lamentatione positus, sicut et septuagesimus tertius, qui futura tempora uelut preterita deplorat,  et propter duritiam cordis sui genti grauiter affligende, pietatis studio precatur Christum Dominum subuenire.



Diuisio psalmi.

Priusquam de diuisione dicamus, oportet gestarum rerum breuiter insinuare notitiam, ut dum causa premittitur, textus psalmi intelligibilius audiatur. Machabeorum nobis primus liber insinuat Antiochum regem cum 272 Ierosolymam uenisset, hostiliter ciuitate opibus enudata, in templo Dei idola posuisse, Hebreosque dum diis suis sacrificare cogeret, multos martyres effecisse. Quapropter Asaph  per totum loquitur psalmum. In prima parte dinumerans quanta temporibus predicti regis Antiochi pertulerit Ierusalem  populusque Iudeorum. Secunda parte Dominum rogat ut supra potentes inimicos iram sue indignationis effundat, et peccatis seruorum suorum dignetur esse propitius. Tertio prophetie spiritu postulat uindicari non peremptionis uoto, sed correctionis studio.



Expositio psalmi.

uers. 1. Deus, uenerunt gentes in hereditatem tuam. Quamuis longis ante temporibus Dauid fuerit, quam rex existeret Antiochus, omnia tamen more suo quasi transacta refert, que Spiritu sancto repletus preuidebat esse uentura. Hinc est quod Asaph deflens subito clamabat ad Dominum: uenerunt gentes, tanquam iam muros erumperent, et formidata captiuitas introiret. Gens enim dicta est, quod uno sit genere  procreata. In hereditatem, Ierusalem significat, ubi erat hereditas Dei in sanctis hominibus constituta: qualis fuit Matathias, Eleazar, septem fratres cum sancta matre; quales fuerunt mille, qui, ne sabbatum uiolarent, omnes se passi sunt ab hostibus quietis manibus interire; et ceteri quos notitia minime comprehendit. Addidit, tuam, ut excitaret iudicis animum contra aduersarios truculentos: dicens eos uenisse ad lesionem rei, que ad iudicem pertinebat. Hec oratores latius copioseque dixerunt, cum aduersariis suis odium facere inuidiamque niterentur.

uers. 2. Coinquinauerunt templum sanctum tuum, posuerunt Ierusalem uelut pomorum custodiarium. Aptissime sancto uiro sacrati templi prius occurrit iniuria: ut hoc inter initia defleret, quod ad diuinam  nouerat contumeliam pertinere. Coinquinauerunt, dixit, polluerunt: quoniam illo tempore non est euersum sanctuarium Domini, sed impie gentes in sanctissimis locis simulacra nefanda presumptione posuerunt; ut ubi colebatur uerus Deus, ibi immundus adoraretur spiritus. Sic enim de Antiocho in Machabeorum libro legitur: Iussit coinquinari sancta, et sanctum populum Isrel; iussit edificari aras et templa et idola, ut immolarent carnes suillas , etc. Sequitur dolenda nimis et iniuriosa comparatio: Posuerunt Ierusalem uelut pomorum custodiarium. Quod schema dicitur parabole, quando res sibi genere dissimiles comparantur. Custodiaria siquidem pomorum dicuntur tuguria, que sibi hortorum cultores ad depellendam solis iniuriam, et ad custodiendas  furum improbas manus frondibus liscisque [ed., foliisque] communiunt; que mox ut pomorum tempus abscesserit, tanquam inutilia derelinquunt. Quapropter gentes que Ierosolymam uastauerunt, illam templi pulchritudinem singularem sic contemptibilem putauerunt tanquam casellulam pomorum, que uilis atque despecta transacta estate deseritur. Unde et Isaias dicit: Relinquetur filia Sion uelut umbraculum in uinea, et sicut tugurium in cucumerario .

uers. 3. Posuerunt mortalia seruorum tuorum escas uolatilibus celi, carnes sanctorum tuorum bestiis terre. Postquam de diuini templi conquestus est iniuria, uenit ad hominum neces; ut eos post sacrilegii culpas, homicidii reatus argueret. His tamen aliquid maius adiicitur, ut crudeli immanitate trucidatos, feris  etiam abiicerent insepultos. Contemptus siquidem corporum mortuorum non ad paruam refertur inuidiam [ms. A., iniuriam]; nam si sepelire est pietatis officium, uolatilibus celi abiicere, magne crudelitatis constat exemplum. Dicendo autem, seruorum tuorum, martyres significat, qui in illa captiuitate copiosa persecutione floruerunt, sicut in libro ipso legitur: Multi de populo Isrel obtinuerunt, et confortati sunt in eis, ut non manducarent immunda; et elegerunt mori magis quam cibis a Domino uetitis coinquinari . Sequitur, carnes sanctorum tuorum bestiis terre. Una res duplici uarietate describitur, ut diuersitas crudelis facti auditum possit iudicis exaggerare piissimi. Non enim suffecerat mortuos  uolatilibus tradere, nisi et feras permitterent eorum corpora laniare.

uers. 4. Effuderunt sanguinem eorum sicut aquam in circuitu Ierusalem, et non erat qui sepeliret. Adhuc in ipsa exaggeratione remoratur: ne cito transiret ab animo, quod atroci commissum uidebatur exemplo. Dicendo enim, sicut aquam, crudelibus factis auget inuidiam, ut ita sibi crederent humanum sanguinem effundere licuisse, quemadmodum solet aqua sine alicuius culpa decurrere. Nam quod addidit, in circuitu Ierusalem, et non erat qui sepeliret, nefandissimam copiam scelerate cedis ostendit, ut non solum intra urbem, uerum etiam circa muros ciuitatis tantum prouenisset exitium; quatenus deuotionem sepulture nullus implere ualuisset, dum par conditio  cunctos inuolueret; sicut in anteriore psalmo dicit: Iuuenes eorum comedit ignis, et uirgines eorum non sunt lamentate .

uers. 5. Facti sumus opprobrium uicinis nostris, derisui et contemptui his qui in circuitu nostro sunt. Gloriam illam Ierosolymorum toto orbe mirabilem usque ad opprobrium dicit uenisse uicinorum, ut quanta prius nobilitate resplenduit, tanta postea abominatione sorderet; sicut et Ieremias in Lamentationibus ait: Quomodo sedet sola ciuitas que abundabat populis, facta est ut uidua que multiplicata erat in nationibus: princeps in regionibus facta est in tributo . Et paulo post: Hec est ciuitas que dicebatur corona glorie, iucunditas uniuerse terre . Sequitur derisui, et contemptui his qui  in circuitu nostro sunt. Eadem repetita diuersitate congeminat, ut illud quod dixerat opprobrium, clarius monstraretur. Dicit enim Hebreos fuisse derisui, qui prius fuerant Domini deuotione reuerendi. Contemptui uero tunc sunt habiti, quando eos captiuitati traditos uidebant, quibus pridem tot regna cessisse cognouerant. Nec uacat quod additum est, qui in circuitu nostro sunt: quia semper grauiora sunt opprobria que uicinitas nouit, dum assidua reputatione suscipitur, quod longinquitatis beneficio minime sustinetur. Sic totus iste textus a principio crescens, schema istud nobilissimum facit quod uocatur auxesis, Latine uero nuncupatur augmentum. Ubi sunt oratores qui ad artem uerisimilem ueritatis officia transtulerunt? 273 Ecce quibus argumentis agit  simplicitas ingeniosa, non malitiosa calliditas.

uers. 6. Usquequo, Domine, irasceris in finem; accendetur uelut ignis zelus tuus? uenit ad secundam partem, in qua pium iudicem rogat ne usque ad finem irascatur genti Iudaice, quando se uenturum prophetarum sacris predicationibus indicauit. Sancti enim uiri quamuis mala paterentur, sciebant se a Domino minime deserendos; sicut alius psalmus dicit: Castigans castigauit me Dominus, et morti non tradidit me . Prophetie quoque spiritu denuntiat fieri que preuidebat esse uentura. Tempore siquidem ipsius captiuitatis Mathathias unus Hebreorum zelo paterne traditionis incensus , quia uidebat ad idolorum culturam ciuicum  populum trahi, collegit reliquos fideles, atque in exercitum regis Antiochi cum filiis suis tanta indignatione prosiliuit, ut se et a iugo seruitutis exueret, et imperata sacrificia gloriosissime respuisset; intantum ut quemdam Iudeum idolis immolantem supra ipsas aras amore sancte deuotionis exstingueret.

uers. 7. Effunde iram tuam in gentes que te non cognouerunt, et in regna que nomen tuum non inuocauerunt. Postquam narrauit Hebraice gentis grauissimas calamitates, nunc petit a iusto iudice ut uastatores eorum afflictiones sustineant, qui nomen eius omnimodis nesciebant. Effunde iram tuam, dicit, id est, supra aduersarios indignationem tuam abundanter emitte; ut sicut nos illi comprimunt, ita tuis uirtutibus obruantur. Sciebat enim humanam uictoriam  tandiu posse preualere, quandiu diuina potentia permisisset. Et cum dicit, que te non cognouerunt, culpas mitigat Iudeorum: quoniam etsi multi deliquerant, erant tamen inter eos qui dominicis iussionibus seruiebant. Istos enim dicit merito persequendos qui nomen Domini omnimodis ignorabant. Sic culpa que excusari non potest, superioris criminis collatione leuigatur. Nec uacat quod ante dixit, in gentes, postea in regna; prius enim populis imprecatus est, deinde ipsis regnis que talia fieri crudeliter imperabant.

uers. 8. Quia comederunt Iacob, et locum eius desolauerunt. Pro gente que peccauerat, gratissimi patriarche nomen obiectum est; ut recordatio sanctissimi uiri populi delicta mitigaret. Que figura dicitur anteprosopon, quando pro homine ingrato ponitur  persona gratissima. Dicendo enim, comederunt, significat comedi fecerunt. Seuitiam impie gentis ostendit, dum cadauera mortuorum ferarum comestionibus exponebant. Siue comedi significat eos qui, lege Domini derelicta, impia superstitione glutiti sunt. Sequitur, et locum eius desolauerunt. Euersionem et solitudinem deplorat pulcherrime ciuitatis, quando impia dominatione, persuasione gentilium ciuium suorum habitatione nudata est.

uers. 9. Ne memineris iniquitates nostras antiquas, cito nos anticipet misericordia tua, quia pauperes facti sumus nimis. Confessione delictorum propitium sibi iudicem reddit, ut qui se per iustitiam uindicare non poterat, per supplicationes necessarias expiaret. Sed cum sciret Asaph Antiochi regis tempore nonnullos  Iudeorum esse seducendos, ut Domini cultura derelicta, nefanda idola sequerentur, non poterat pro antiquis tantum rogare culpis, quos sciebat futuris quoque temporibus ingentia scelera perpetrare. Sed hic, antiquos, similes antiquis culpis estimo debere sentire, quibus per innumeros annos nefanda mundi prauitate peccatum est; sicut et alius psalmus dicit: Ecce ueteres posuisti dies meos . Sequitur, cito nos anticipet misericordia tua. Qui timet iudicium Domini anticipari se eius misericordia recte desiderat, quia nisi indulgentia preuenerit peccatorem, in iudicio non absoluet errantem. Addidit, quia pauperes facti sumus nimis. Paupertas est enim in nobis exiguitas bonorum operum, et non habemus  quod possimus offerre iustitie, si nos incipiat uigor equitatis inquirere. Super hoc ponit et, nimis: ne quis se putaret de probitate actuum suorum debere presumere, cum se bonis meritis nimis pauperem esse cognosceret.

uers. 10. Adiuua nos, Deus salutaris noster, propter honorem nominis tui. Cum dicit, Adiuua nos, significat forsitan illud certamen quod Mathathias assumpturus erat ut Hebreos a superstitionum clade liberaret; ut causa humanis uiribus desperata Domini uirtute iuuaretur. Et bene infirmitatem suam intellexit, qui Saluatorem medicum totis uiribus inuocauit; quatenus erepti Iudei honorem eius nomini reddere potuissent. Utiliter autem se adiuuandum propter honorem Domini dicit, non propter aliquod meritum suum.

 uers. 11. Domine, libera nos, et propitius esto peccatis nostris propter nomen tuum. Qui de propriis uiribus desperat, necessarie ad auxilium omnipotentis iudicis currit, ut quod actibus propriis conferri non potest, pietate sancti nominis tribuatur. Ideo enim Saluator dicitur, quia in se sperantes saluat, et imminentes peccatorum penas commutat in premia.

uers. 12. Nequando dicant gentes: Ubi est Deus eorum? et innotescat in nationibus coram oculis nostris. Reddit causam cur petiuerit plebem Domini debere liberari, scilicet ne illud usitatum dicatur a perfidis: Ubi est Deus eorum? Nam quamuis fideles diuersa flagella patiantur, istud tamen ab eis non potest ferri, quando creaturarum omnium insultatur auctori. Dicendo enim, Ubi est? putatur aut presens non esse,  aut non posse defendere. Et respice quam necessarie inter calamitates suas illud opprobrium commemorat, quod ad diuinam pertinebat contumeliam. Sequitur, et innotescat in nationibus coram oculis nostris. Hic est subaudiendum, uindicta, quam solet Dominus de perfidis facere, quando eos cogit desideria praua damnare. Cum dicit, coram oculis nostris, celeritatem postulat ultionis; ut uideat fieri quod aliquando nouerat posse concedi.

uers. 13. uindica sanguinem seruorum tuorum, qui effusus est. Tertiam partem que restabat exsequitur, ut uindicet sanguinem fidelium, qui pro eius nomine martyria pertulerunt. uindicatio est enim per quam uis et iniuria iusta retributione defenditur. Sed hic illud uidetur optari, quod ad conuersionem respicit  inimici. Nam cum hic in eis temporaliter uindicatur, interitum eterne damnationis euadunt; sic enim in Apocalypsi legimus : Sub ara Dei martyrum animas postulare ut diuino iudicio uindicentur. Que 274 uindicta accipienda est ad modum quem diximus, quia beati uiri crudeliter se non expetunt uindicari, cum acceperint monita: Orate pro inimicis uestris, benefacite his qui oderunt uos , et his similia. Ad postremum ipse Dominus preceptorum suorum potentissimus exsecutor in cruce positus ait: Pater, ignosce illis, quia nesciunt quid faciunt .

uers. 14. Intret in conspectu tuo gemitus compeditorum; secundum magnitudinem brachii tui posside  filios morte punitorum [ms. A., mortificatorum]. De illis dicit quos pro nomine Domini uinxerat irreligiosa gentilitas, qui crebris gemitibus omnipotenti Domino supplicabant ut eius Ecclesia in fratribus non deficeret, etiamsi ipsos imminens pena consumeret. Sancti enim uiri talia semper petunt, que ad fidei augmenta proficiunt. Sequitur, secundum magnitudinem brachii tui posside filios morte punitorum. Nimis pia suboritur et affectuosa precatio, ne filios eorum Dominus a sua possessione proiiciat, qui pro eius religione morte puniti sunt. Innumera enim tunc ibi turba martyrum fuit, quorum posteri Dominum desiderant possidere, ne aliquo errore uitientur. Ille siquidem quando nos possidet, diabolica in nobis iura non preualent.

 uers. 15. Redde uicinis nostris septuplum in sinu eorum: improperium ipsorum, quod exprobrauerunt tibi, Domine. Tale est Redde quale quod superius dixit, uindica; quod etsi afflictionem tribuit corporum, salutem tamen efficit animarum. uicinos, finitimos dicit, de quibus superius ait: Facti sumus opprobrium uicinis nostris. Septuplum perfectionem significat muneris celestis, quod accipimus quando Spiritus sancti illuminatione complemur, de quo et alio loco dictum est: Argentum igne examinatum, terre purgatum septuplum . Quod ad conuersionem ipsorum non est dubium pertinere, quando sic recipiunt, ut in bonis partibus commutentur. In sinu eorum, utique in animarum secreto debemus accipere, ubi semper fit gloriosa conuersio. Sequitur, improperium  ipsorum, quod exprobrauerunt tibi, Domine. Fecerunt iniurias, dicant laudes; fuerunt increduli, sint deuoti; exstiterunt superbi, fiant humiles. Tunc enim Dominus gloriose uindicatus agnoscitur, quando maledicorum ore laudatur.

uers. 16. Nos autem populus tuus et oues gregis tui, confitebimur tibi in seculum. De illis  dicit reliquis qui Mathathie studio congregati, legem Domini custodire meruerunt. Iste reuera sunt oues Domini, que eius gloriam confitentes in fidei firmitate manserunt. Potest autem hoc et generaliter accipi, ut ibi mixtus uideatur et populus Christianus: quoniam  ex duobus populis congregatio facta est una sanctorum. Intuendum autem est lamentationem suam qua suauitate concluserit,  ut Domini dicat esse gregem, pro quo deuotissimus supplicabat, ne diutius irasceretur eis, quos suos esse meminerat.

Et in seculum seculi narrabimus laudem tuam. Hic illam tangit futuri seculi beatissimam psalmodiam, quam chorus sanctorum sine cessatione dicturus est; non ut alios instruat, quia ibi nullus erit indoctus; sed ut honorem debitum reddentes, preconiorum ipsorum sua uitate pascantur.



Conclusio psalmi.

Secundus iste iam psalmus est qui honorabilem Ierusalem pia lamentatione defleuit. Sed sciendum quod septuagesimus tertius captiuitatem continet quam  pertulit sub Romanis: iste uero Antiochi regis deflet sacrilegam et crudelissimam uastitatem. Considerandum quoque et alta mente condendum est quod caritatis studio commonemur Ecclesie Dei bonis letari, et iterum calamitatibus eius uehementer affligi. Legitur enim: Felices qui gaudent in pace tua, et felices omnes qui contristabuntur in omnibus flagellis tuis! Quapropter conuenit ut quod unicuique fidelium prouenerit, ad nostros dolores proximitatis studio transferamus, sicut Apostolus dicit: Si quid patitur unum membrum, compatiuntur omnia membra; siue glorificatur unum membrum, congaudent omnia membra . Hinc enim caritas illa precelsa conquiritur, hinc predicata unitas inuenitur. Et si causam boni istius altius perscruteris, hinc et illa celestis  affectio gignitur, que Domini Ecclesiam locupletare monstratur.



EXPOSITIO IN PSALMUM LXXIX.



In finem, pro his qui immutabuntur, testimonium Asaph, psalmus.

Doctis uiris et in auditorio Christi salutariter eruditis si quis usitata repetere conetur, offendit. Nam cum omnia tituli istius uerba iam nota sint, restat ut hoc quod nouiter dixit testimonium Asaph perquirere debeamus. Iste Asaph ante trepidus, ante sollicitus, qui pro Synagoge peccatis uisus est psalmis prioribus exorare, tanta nunc presumptione completur, ut iam commutatis in melius testimonium conuersionis prebere uideatur. Dicit enim de primo aduentu Domini Saluatoris, qui hominem deterioratum lege peccati,  ad sancte conuersationis dona perduxit, translatamque uineam de Aegypto potentie sue radice solidauit. Hoc est quod dicit testimonium pro his qui immutabuntur. Cantatur ergo hymnus iste de aduentu uiri agricultoris, et uinea Domini, ut iam non obscuris, sed manifestis precibus eius postuletur aduentus. Qui psalmus eiusdem rei secundus esse dignoscitur.



Diuisio psalmi.

Asaph iste quem titulus precinuit commutatum, in prima sectione Domini deprecatur aduentum. Secunda testatur quemadmodum uinea, que est Ecclesia, toto orbe sit dilatata. Tertio loco incarnationis eius beneficio per similitudinem uinee uisitari deprecatur Ecclesiam, seque Domino postulat adherere.



Expositio psalmi.


uers. 1. Qui regis Isrel, intende; qui deducis uelut oues [ms. A., ouem] Ioseph; qui sedes super cherubim, appare. Per secundam speciem definitionis que Grece ennematice 275 dicitur, Latine notio nuncupatur, magno desiderio uenire Christus Dominus postulatur; ut per id quod facit, planissime indicatus esse uideatur. Nam ista species definitionis non per substantiam, sed per actus suos unamquamque personam indicare cognoscitur. Recte igitur dicitur Regi celi et terre: Qui regis Isrel, cuius arbitrio et creata sunt et administrantur uniuersa. Sed quamuis omnia in eius potestate sint posita, illa tamen regere dicitur, que se tractare celesti conuersatione nouerunt.  Ideo enim subiunctum est Isrel, quia ipsos propitius regit qui eum puro corde respiciunt. Isrel enim interpretatur  uir mente uidens Deum. Intende; ac si diceret: Supra nos lumen tue pietatis infunde, ut qui per nos sumus tenebrosi, aspectus tui reddamur claritate conspicui. Sequitur, qui deducis uelut oues Ioseph. Ioseph fidelem populum debemus aduertere, qui sic in caulas Domini deducitur, quasi oues ad pascua congregantur. Nam et ipsum nomen Ioseph significat sine opprobrio, quod deuoto populo certum est conuenire. Et nota propria uerba singulis data fuisse personis. Regitur qui Isrel est; deducitur qui Ioseph est. Addidit, qui sedes super cherubim, appare. Cherubim, plenitudo scientie interpretatur, in qua Christum Dominum insidere manifestum  est. Sed quoniam adhuc in secreto sue maiestatis erat, rogat ut beneficio sancte incarnationis appareat; quatenus fideles suos firmissima credulitate consolidet. Et uide quia trina inuocatione uersus iste contextus est, ut omnia cooperari sanctam significet Trinitatem.

uers. 2. Coram Ephrem, et Beniamin, et Manasse. Excita potentiam tuam et ueni, ut saluos facias nos. Ista nomina constat esse gentis Hebraice, ante quos ut appareat, spirituali uirtute deprecatur; hoc est, ut  ex Iudeorum gente nascatur. Sed quoniam non incassum hec nomina more Scripture diuine uidentur aptata, interpretationes eorum studiosissime requiramus. Ephrem interpretatur fructificatio; Beniamin, filius dextere;  Manasses, oblitus. Has uirtutes inesse constat Domino Saluatori; fructificauit enim quando ad tempus corpore trucidato, ad perpetua celorum regna surrexit. Filius dexterea, id est Filius omnipotentis Patris. Oblitus, illud indicat quando iniuriarum suarum oblitus, in cruce positus pro Iudaico populo supplicauit. Orabat ergo ut in his uirtutibus ueniret, quas eum facturum esse nullatenus ambigeret. Sequitur, excita potentiam tuam et ueni, ut saluos facias nos. Quantam nobis utilitatem per incarnationem Domini nouerat esse tribuendam, tanto studiose deprecatur ut excitet potentiam suam, et ueniat ad peccata humani generis abluenda. Quod enim desiderium, que preces, que uota sufficiant illud expetere, quod mundum possit a sua impietate saluare?

 uers. 3. Deus uirtutum, conuerte nos, et ostende faciem tuam, et salui erimus. Quoniam credebat in se mirabilia facienda, iuste Deum inuocauit uirtutum, qui solus preualet de incredulitatis morte liberare. Et quia se nouerat esse distortum, conuerti se magnopere postulauit. Hoc enim cui conueniat facere, nisi uirtutum Domino, qui solus potens est que uult uniuersa complere? Post conuersionis autem beneficium, apte sequitur, ostende faciem tuam; quia solet Diuinitas homines iam conuerso corde respicere. Quod enim addidit, et salui erimus, euidenter significat Dominum Saluatorem, cuius reuera sumus incarnatione saluati.

uers. 4. Domine Deus uirtutum, quousque irasceris  in orationem serui tui? Hoc de illo tempore sentiendum est quo Asaph uenire Dominum postulabat. Et quia pro dispensatione diuina erat aliquatenus differendum, dicit: Quousque irasceris in orationem serui tui, ut non illa iam prouenire facias, que promisisse cognosceris? Et intuere pietatem ac desiderium supplicantis. Iratum sibi Dominum credebat, quoniam humano generi subuenire tardabat.

uers. 5. Cibabis nos pane lacrymarum, et potum dabis nobis in lacrymis in mensura? Postquam se differri posse presenserat, enumerat mala que passurus erat populus Hebreorum. Dicit enim, Cibabis nos pane lacrymarum, significans eos sub afflictione uicturos. Panis enim lacrymarum uita est plena doloribus; sed tamen in ea Domini miseratione cibamur, quando cladibus  erumnisque non exstinguimur, sed potius erudimur. Sequitur, et potum dabis nobis in lacrymis. Prius dixit panem; nunc dicit et potum. Ista enim duo sunt quibus uiuit omnis humanitas, ut panem pro qualibet esca ponas, potum pro omni potione. Nam quod tempus a lacrymis esse poterat uacuum, quibus et ipsa refectio uidebatur esse ploratio? In mensura, in distributo modulo dicit, sicut ait Apostolus: Fidelis Deus, qui non patietur uos tentari supra id quod potestis, sed faciet cum tentatione etiam prouentum uestrum, ut possitis sustinere .

uers. 6. Posuisti nos in contradictionem uicinis nostris, et inimici nostri deriserunt nos. Contradictio illa gentilis cogitanda est, que aduersum predicatores Christi prauis contentionibus erigebatur, credentes  illa se posse defendere, que in templis suis uidebatur adorare gentilitas. Siue magis illud tempus commemorare uidetur, quod in superioribus dixit: quia sub rege Antiocho dum aliqui Iudei sacrificarent idolis, contradicebant his qui legem Domini custodire uidebantur. Et ideo uicinos, parentes debemus aduertere, qui eis proximitate generis adherebant. Sequitur, et inimici nostri deriserunt nos. Merito inimici deridebant, inter quos tam nefarium uidebant esse certamen, ut pars eorum in pristina religione constaret, pars autem idolis coacta seruiret.

uers. 7. Domine Deus uirtutum, conuerte nos, et ostende faciem tuam, et salui erimus. Repetitur uersus quem iam superius ante hos tres posuisse monstratur: quia desiderantis mos est frequenter repetere  que magnis precibus postulat aduenire. Ipsa est ergo facies, id est presentia Christi, per quam salui facti sumus, per quam laqueos mortis euasimus: ipsa denique que et indignis et confitentibus celorum regna largitur.

uers. 8. uineam ex Aegypto transtulisti; eiecisti gentes, et plantasti eam. uenit ad secundam sectionem, in qua per mysticas figurationes, que fuerunt gesta commemorat. Quod schema dicitur metabole, unius rei frequens iteratio sub uarietate uerborum. Per hos enim sex uersus 276 usque ad tertiam diuisionem, uinea ista describitur. uineam enim dicit Hebreorum gentem, quam positam in typo constat Ecclesie, unde fidelium nata est congregatio populorum.  uinea quippe a uitibus dicta est. Hanc ex Aegypto deduxit magnis notisque miraculis, et expulsis gentibus, id est, Amorrheis, Cetheis, Iebuseis, ceterisque aliis finitimis eorum, tanquam mirabilis plantauit agricola. Hoc est testimonium redditum de immutatis Hebreis, quod continetur in titulo. uinea siquidem Ecclesie et hic pulcherrime comparatur: quoniam sicut illa inter folia caduca necessarios infert fructus, sic et ista inter turbas umbratiles peccantium ornatur fruge sanctorum, qui seculi huius afflictione tanquam torcularibus pressi, saporem norunt emanare dulcissimum. Siue quia fossa plus proficit, et putata multiplicatur, quod soli merito datur Ecclesie, que solet passionis falce crescere, et persecutionum plagis in sancto populo semper augeri. Sed  hec uinea quemadmodum per uniuersum mundum dilatata sit, subter edicitur.

uers. 9. uiam fecisti in conspectu eius, et plantasti radices eius, et repleta est terra. Isti uinee fructuose, que mundi spatia comprehendit, uiam fecit Dominus, dum eius conspectibus apparere dignatus est. Ipsa enim proficiendi fuit causa, ut suum uideret agricolam, et ab eo imbrem predicationis acciperet, quatenus fructus suauissimos procrearet. Sequitur, et plantasti radices eius, et repleta est terra. Radices eius sunt prophete celestis Regis operatione plantati: ex quibus illa felices palmites tendens, uniuersum mundum quasi amenis fidei umbraculis occupauit.

uers. 10. Operuit montes umbra eius, et arbusta eius cedros Dei. Latitudo et altitudo istius uinee decenter  exponitur. Illos enim nouit operire quos nutrit, quoniam eius umbra fructificat, et amplius facit crescere, que magis tegere comprobatur. Sed qualis est ista uinea que montes operit? Utique superna, quoniam quelibet altitudo terrarum cuncta sub celo est. Sequitur, et arbusta eius cedros Dei. Quia cedros dicit, bene arbusta posuit; uites enim quando in arbores ascendunt, arbusta nominantur. Sed quamuis in trigesimo psalmo cedros pro superbia designanda positas dixerimus, tamen quoniam hic est additum Dei, martyres debemus aduertere, qui in Ecclesia Christi in altissima sunt cacumina constituti. Et hos Ecclesia protegit, quoniam in eius esse grenio comprobantur.

uers. 11. Extendisti palmites eius uscue ad mare,  et usque ad flumen propagines eius. Palmites significant discipulos Domini, quibus ipse in Euangelio dicit: Ego sum uitis uera, et uos palmites . Mare, cunctarum gentium uult intelligi sanctissimam credulitatem. Extendisti enim dicit, quoniam ab Ierosolymis hec uinea per apostolorum predicationes in cunctas mundi partes extensa est. Accipere enim non possumus localem, de qua iam dictum est: Plantasti radices eius, et repleta est terra. Propagines autem eius filios regenerationis dicit, qui a flumine Iordane emanauerunt, ubi Dominus in exemplum nostre salutis baptizari dignatus est.

uers. 12. Utquid deposuisti [mss. A., F., destruxisti] maceriam eius, et uindemiant eam omnes qui transeunt  uiam? Istius uinee que a Iudaico populo ducit originem, miratur cur fuerit euersa munitio, hoc est, Domini subtracta defensio. Maceria est enim de solis lapidibus constructa custodia, que solet uineas defensabiliter circuire. Et merito tali uerbo in superiori translatione permansit. Sequitur, et uindemiant eam omnes. Hic uindemiant, in malo positum debemus accipere, sicut et Ieremias dicit: uide, Domine, et considera quia uindemiasti nos. Sacerdos et propheta de sanctuario tuo defecerunt . uindemiant ergo dicit, diripiunt atque conculcant; quod a transeuntibus fieri solet, qui predandi studio labores auferre nituntur alienos. uindemia dicitur, quando uua uiti demitur; quod etiam isti uinee Deus per Isaiam prophetam minatur: Destruam maceriam eius, et erit  in direptionem, et destruam parietem eius, et erit in conculcationem . Addidit, qui transeunt uiam. Gentes significat, que uiam, id est Christum Dominum transeuntes, in idolorum sacrificiis iugiter permanebant.

uers. 13. Exterminauit eam aper de silua, et singularis ferus depastus est eam. Exterminauit, extra terminos atque patriam suam ubique dispersit, quod in gente contigit Iudeorum; hoc est quod superius ait, uindemiant eam. Aprum, uespasianum forsitan debemus accipere, qui illis exstitit et fortis et seuus. Per hoc autem nomen significatur Iudeis fuisse contrarium, qui hoc animal inter cetera habere uidebantur immundum. De silua, scilicet de gentibus, que merito siluis squalidis comparantur, que adhuc insite de  fructuoso germine non fuerunt. Aper enim dictus est ab eo quod in locis asperis commoretur. Singularem autem ferum, Titum eius filium memorat, qui reliquias belli tanta populatione contriuit, ut gentem et ciuitatem quasi herbarum pabula terribili depastione consumeret. Necesse enim fuit hoc uinee contingere, cuius maceria uidebatur esse deposita. Spiritualiter autem aper propter ferocitatem et fortitudinem nimiam diabolus intelligi potest. De silua autem dixit, quia cogitationes eius agrestes auieque semper existunt. Et nota quod his sex uersibus qui predicti sunt, uinea ista describitur per quartam speciem definitionis, que Grece hypographice, Latine descriptionalis appellatur. Hec, adhibita circuitione dictorum factorumque, rem de qua queritur competenti  significatione declarat.

uers. 14. Deus uirtutum, conuertere; respice de celo et uide, et uisita uineam istam.

uers. 15. Et perfice eam, quam plantauit dextera tua; et super filium hominis, quem confirmasti tibi. Relatis omnibus que superius contigerunt, Asaph uenit ad tertiam sectionem, in qua rogat ut omnipotens agricola uisitet uineam dissipatam quam plantare dignatus est, et respiciat super filium hominis, quem confirmauit sibi. Commutatus quippe in melius, hoc singulare remedium rebus omnibus expetebat, ut Christo Domino supplicaret. Cum dicit: Deus uirtutum conuertere, petit eum ut supplices suos serenus aspiceret, et periclitantibus subueniret. Sequitur, respice de  celo et uide; 277 scilicet quibus fluctibus laboret humanitas, quibus peccatis ad inferna rapiatur, et delectetur uitiis, unde eam perpetua morte constat exstingui. Cum autem dicit: uisita uineam istam, et dirige eam quam plantauit dextera tua, aduentum sancte incarnationis expostulat, ut presente cultore suo uinea plantata proficiat, sine quo nec fructus inferre poterat, nec proficuam habere culturam. Addidit, et super filium hominis, quem confirmasti tibi. Omnino declaratum est quod superius dixit, uisita. Filius quippe hominis Christus est Dominus ex Maria uirgine genitus, a Patre natus ante omnia secula. Qui utique confirmatus est, quando de ipso ueritas paterne uocis insonuit, dicens: Hic est Filius meus dilectus, in quo mihi bene complacui; ipsum audite  .

uers. 16. Incensa igni et effossa manu ab increpatione uultus tui peribunt. Incensa igni et effossa manu, humana uitia significata debemus aduertere. Incenditur quippe aliquis igne cupiditatis, siue calore superbie, quando crimina nefanda commiserit. Effossa uero manu sunt, cum per operationem sceleratam aliis preparamus insidias, et decipere uolumus nescientes, dum nos in ipsam magis foueam corruamus. Hec ergo peccata, ab increpatione uultus Domini peribunt, quando illis dicendum est: Ite in ignem eternum, qui paratus est diabolo et angelis eius . Non enim ulterius uisuri sunt, quem propter sua scelera perdiderunt.

uers. 17. Fiat manus tua super uirum dextere tue,  et super filium hominis quem confirmasti tibi. Grande sacramentum, grande munus Diuinitatis exponitur: quia tandiu forsitan dubitari potuit, quod Isrel saluus fieret, donec salutaris Dominus adueniret. Illo enim ueniente promissio tota completa est, nec ulterius ab ipso discedit Ecclesia, que Sponsi sui spirituali dilectione coniuncta est. Nam cum dicit: Fiat manus tua super uirum dextere tue, operationem sancte incarnationis exposcit. Ipse est enim dextera Patris, de quo alio loco dicit: Non enim in arcu meo sperabo, et gladius meus non saluabit me; sed dextera tua, et brachium tuum, et illuminatio uultus tui . Deinde more suo propter explanationem repetit quod superius dixit, et super filium hominis. A communi iungendum est, Fiat manus tua,  id est operatio sancta ad effectum promissa perducat. Filius enim hominis idem ipse est Dominus Christus, qui etiam dextera Patris est. Sequitur, quem confirmasti tibi. Confirmatus est utique apud homines  quando de ipso uox paterne ueritatis insonuit, dicens: Hic est Filius meus dilectus, in quo mihi bene complacui; ipsum audite . Quod non piget eiusdem exempli iteratione declarare, quando et in auctoritate eadem uerba constat esse repetita.

uers. 18. Et non discedimus a te; uiuificabis nos, et nomen tuum inuocabimus. Ad superiora respicit pars ista uersiculi. Dicit enim: Fiat manus tua super uirum dextere tue, id est, ut mittere digneris Filium  tuum, qui reum mundum liberet a crimine peccatorum. Et non discedimus a te; id est, quem semel mente concepimus, cordis oculis iugiter intueamur; nec a te deuotionem nostram possimus amouere, cuius aduenire Filium magnopere cognoscimur expetisse. Et que sit utilitas ab ipso non discedere consequenter exponitur, uiuificabis nos, et nomen tuum inuocabimus. uiuificabis nos, quando, peccatorum morte deposita, ex aqua et Spiritu sancto renascimur. Nomen autem eius inuocabimus, hoc significat, quoniam Domini Christi institutione salutari in oratione quotidiana nomen Patris iugiter inuocamus.

uers. 19. Domine Deus uirtutum, conuerte nos; et ostende faciem tuam, et salui erimus. Que suauitas, que sit utilitas uersiculi huius hinc datur intelligi,  quoniam in hoc psalmo triplici eum repetitione memorauit; ut quasi prati floriferi planitiem tensam per ordines certos iucunditas rosei coloris ornaret. In ista siquidem breuitate regulam totius religionis exponit. Primum est enim, ut nos Dominus conuertat; deinde, ut ostendat faciem suam; tertio, ut saluos efficiat. Non enim antequam conuertat, ostendit faciem suam; nec saluat, nisi nos prius lumine sue pietatis inspexerit. Quapropter uersus iste mente condendus est, quia per ipsum sub breuitate petimus, quidquid nobis expedire monstratur.



Conclusio psalmi.

Nimis Asaph istum commutatum constat in melius, qui ueniam Christi dilatatam toto orbe conspexit, et palmites eius montes obumbrare uidit et cedros.  Spectaculum reuera beatum, cuius amenitas ipsa cogitata refectio est: ut toto mundo una uinea umbram faciat suis frondibus, ne quis fidelium reddatur sole fuscatus; de quibus scriptum est: Per diem sol non uret te, neque luna per noctem . uerum ista uinea pro botris mustuosis sanctos infert fructus, martyres creat, prophetas educit, apostolos gignit, fideles edit innumeros; et quidquid in Ecclesia sancta gloriose geritur, isti similitudini decenter aptatur.



EXPOSITIO IN PSALMUM LXXX.



In finem, pro torcularibus, Asaph, quinta sabbati.

Pro torcularibus, Ecclesiam significari superioribus est titulis indicatum; sed quoniam ibi hanc prefigurationem in uuarum expressione posuimus, nunc  in baccarum uindemiis explicemus. Cum tunsus aceruus oliuarum subiectus fuerit agricolarum arte ponderibus, nimiaque ceperit pressura torqueri, et amurcam cenosam, et oleum pinguissime puritatis emanat. Quod in Ecclesie persecutionibus fieri posse non dubium est, quando et Deo puras mentes declarat, et fecilentas conscientias euidenter assignat. Quinta uero sabbati, significat a sabbato quintum diem, quando Dominus in conditione rerum ex aquis creauit animalia, sicut Genesis lectio decursa testatur: Dixit Deus: Producant aque reptilia animarum uiuarum . Hoc ad baptismatis gratiam similitudine decora coniungitur; que reuera animalia uiua sua fecunditate producit, dum sanctificate aque  immaculatos reddunt, quos pollutos propriis sceleribus acceperunt. Sed ut partibus res expositas 278 in unam seriem colligamus, intentio tituli talis est, ut In finem designet Dominum Christum; pro torcularibus Ecclesiam; Asaph congregationem; quinta sabbati baptizatos. Unde colligitur psalmum in Ecclesia Domini regenerate congregationi esse locuturum. Hic enim Asaph ad historiam quidem loquitur Iudeis; sed melius spiritualiter intelligitur de populo Christiano.



Diuisio psalmi.

In prima parte psalmi loquitur Asaph fidelibus, ut per organa diuersa musicorum laudes debeant Domino personare: quoniam multa beneficia suo populo prestare dignatus est. Secunda, uerba sunt  Domini comminantis ne idola colantur, sed ipse solus adoretur qui prestare profutura munera consueuit. In tertia parte Asaph ex sua iterum persona reloquitur, arguens infideles, cur fallaces exstiterint, cum eis dona Domini copiosa largitate collata sint.



Expositio psalmi.

uers. 1. Exsultate Deo adiutori nostro: iubilate Deo Iacob. Asaphiste, quem sepe diximus significare Synagogam, populos commonet fideles, ut non desinant cum summa letitia Deo laudes dicere, qui eos a seuissimis periculis est dignatus eripere. Adiutori autem quod dixit, uerus Deus tali uerbo declaratur: quia fictitius deus non est adiutor, sed elisor; non sanans, sed uulnerans; non subleuans, sed ualde demergens. Nostro  enim dum dicit, deuotos se commonere testatur. Iubilate dictum est a iuuando, id est delectando; ut quibus non poterat exsultatio uerborum sufficere, in abundantissimam atque inexplicabilem letitiam prosilirent: docens gaudentibus animis Domino debere gratias agere, non confusos aliqua anxietate cantare. Nam si terrena despicimus, semper ex illo leti sumus, ad quem mens incerta atque titubans non potest peruenire. Iacob significat populum Christianum, cui anterior Synagoga consentit, dum ad istum per gratiam translatum est, quod illi constat ablatum. Hi sunt quos dixit: Quinta sabbati, qui de sacra scilicet regeneratione nascuntur.

uers. 2. Sumite psalmum, et date tympanum; psalterium iucundum cum cithara. Organa quidem ista  utraque musica sunt, sed causas continere probantur egregias. Dicit enim: Accipite psalmum, et date bonas operas. Psalmus enim ad diuina uerba pertinet intimanda, quoniam conformatio ipsius canorum uentrem  habet in capite; quod merito ad psalmum refertur, qui semper resonat superna mysteria. Tympanum est, quod tenso corio quasi supra duas  metas sibi ab acuta parte copulatas solet resonare percussum; sic hominum corpus, dum pro Domino tribulatione quatitur, ad superna mandata dulcius temperatur. Hoc ergo commonet, ut accipientes diuina uerba Domino debeamus offerre terrena; quia tunc Deo bene damus tympanum dum eleemosynas facimus, cum ieiuniis  corpus affligimus, cum uitia seculi cum suo nichilominus auctore despicimus. Addidit, psalterium iucundum cum cithara. Admonet etiam et hec duo iucundissime copulari; ut et uerba Dei que in psalterio continentur, et cithara que humanos actus significare cognoscitur, in unam societatem debeant conuenire: quia utrumque melos sibimet copulatum Domino probatur acceptum. Psalterium enim idem significat quod psalmus, cithara quod tympanum; sed diuersitate nominum easdem res sub breuitate conclusit. Nam quemadmodum cithara contra psalterium conformata sit, frequenter expositum est. In hoc autem et sequenti uersu iterum nobis enthymematicus, id est rhetoricus syllogismus elucescit eodem modo: Canere preceptum est in Isrel, et iudicium Deo Iacob:  cantandum est igitur in initio mensis tuba, in die insigni solemnitatis eorum. Modo reliqua perscrutemur.

uers. 3. Canite initio mensis tuba, in die insigni solemnitatis uestre. Preceptum fuerat inter alia Iudeis, ut a prima die septimi mensis, septem diebus tuba canerent, quod hodieque carnaliter faciunt, non intelligentes ideo fuisse iussum, quoniam Spiritus sancti gratia septiformis baptizandis erat toto orbe predicanda. Unde nunc fideles admonet Christianos, ut laudes Domini preconiali debeant uoce cantare, cum noue regenerationis fuerint gaudia consecuti. Tuba enim cum ponitur, grandisonis aliquid predicari clamoribus indicatur. Sic et alius propheta dicit: Exclama et exalta sicut tuba uocem tuam . Considerandum est quoque quod per organa musice discipline et psallere Domino, et diem precipimur solemnitatis implere, ut sicut illa rediguntur ad dulcisonum melos, et in unam conuenientiam suauiter colliguntur, ita omnis actus noster redigatur ad Dominum, et iucundissima modulatione eius auribus offeratur. Est enim discipline ipsius magna uis delectabilisque cognitio, quam doctores secularium litterarum  fecerunt doctrinabili lectione cognosci, que in rerum natura prius tenebatur abscondita. Prima ergo huius discipline partitio est harmonica, rhythmica, metrica. Secunda partitio instrumentorum eius est in percussionalia, in tensibilia, in flatilia. Tertia diuiditur in symphonias sex. Quarta diuiditur  in tonos quindecim. Sic totius uirtus pulcherrime istius discipline talibus priscorum distinctionibus explicatur; per quos modos in secularibus libris multa quidem legimus ostensa fuisse miracula. Sed ut fabulosa forte taceamus, per citharam canoram Dauid legimus a Saule fugasse demonium ; muros Iericho clangentibus tubis protinus corruisse , lectio diuina testatur; ut dubium non sit musicos sonos  magnas plerumque fecisse uirtutes.

uers. 4. Quia preceptum in Isrel est, et iudicium Deo Iacob. Dicit causam quare debeant tuba canere: quia lex data est per Moysen in Isrelitico populo, qua cognita nullus peccare debuisset. Iudicium autem  Deo Iacob, id est Deo Christianorum. Ipse enim rationalem creaturam celesti ueritate [ms. A., uirtute] iudicauit; sicut in Euangelio ait: Pater non iudicat quempiam; sed omne iudicium dedit Filio . Hac ergo dispensatione mirabili Dominum constat esse laudandum, qui et legem 279 dedit, et iudicium futurum sue maiestatis innotuit. Iacob enim diximus significare populum sequentem, qui adoptatus per gratiam Christi prime districtionis precepta superauit.

uers. 5. Testimonium in Ioseph posuit illud, cum exiret de terra Aegypti; linguam quam non nouerat audiuit. Ioseph significat augmentum, cuius nominis interpretatio testimonium est Hebrei populi, qui de terra Aegypti multiplicatus exiuit. Sed hoc ad nostram  generationem competenter aptatur. Nam sicut ille per maris Rubri undas saluatus eiectus est, sic nos a terra Aegypti, id est a uitiis carnalibus absoluti, sacra unda regenerante, renascimur. Nec nomen ipsum maris Rubri uacat: quia sicut illud Rubrum constat dici, ita et hec aqua rubra potest nuncupari, que una cum sanguine de latere Domini Saluatoris exiuit. Sequitur, linguam quam non nouerat audiuit. Linguam hic Noui Testamenti precepta debemus aduertere. Nam si sermones intelligas, quomodo linguam quam non nouerat populus Hebreus audiuit, dum Christum Dominum locutum constet Hebraice? Hoc ergo dicit, quia per Euangelium audierunt linguam, id est precepta, que prius eorum notitia non habebat. Siue illud significat tempus, quando apostoli Spiritu  sancto repleti, linguis ignotis et uariis sunt locuti 

uers. 6. Diuertit ab oneribus dorsum eius; manus eius in cophino seruierunt. Et hoc quamuis ad historiam dici uideatur, quando in Aegypto Iudeorum populus diuersis necessitatibus seruiebat, modo ut lateres faceret, modo ut terram cophinis exhiberet, tamen istud Christianorum partibus diligentius applicamus, a quorum dorso auertit Deus onera peccatorum, quando se felici humilitate prosternunt, sicut ipse dicit: uenite ad me, omnes qui laboratis et onerati estis, et ego reficiam uos . Cophinos autem dicimus per quos sordium purgamenta proiicimus, ut loci puritas elucescat. Manus ergo suas in eis tenent qui peccatorum immunditiis occupantur:  sed de hac seruitute liberamur a Domino, quando scelerum nostrorum sordibus expiamur.

uers. 7. In tribulatione inuocasti me, et liberaui te: exaudiui te in abscondito tempestatis: probaui te ad aquam contradictionis. Iam quidem Domini Saluatoris uerba referuntur, et poterat esse diuisio, nisi post uersum istum diapsalma sequeretur: ubi magis competentius credimus esse faciendam. Sed quoniam persona mutata est, hoc schema dicitur ethopeia, quoties aliquem introducimus ad loquendum. Imputantur enim beneficia, ut grauior estimetur offensa. Ipse enim nos de tribulatione liberat, ipse in abscondito angustiam [mss. G. et F., in abscondita angustia] nostre tempestatis [ms. A., tentationis] exaudit: sed  probat nos in contradictionibus hereticorum, quando aliquibus altercationibus uelut uentis flantibus excitamur. Nam si ad historiam referas, aquam contradictionis dicit, quando in deserto fluenta Isreliticus populus incredulis mentibus expetebat.

uers. 8. Audi, populus meus, et loquar Isrel, et testificabor tibi: Isrel, si me audieris, non erit in te deus recens, neque adorabis deum alienum. Interiecto diapsalmate , uenit ad secundam partem. Sed cum sit anterius loqui quam audire, hic prius positum est, Audi; ut aduertas ad intelligentiam potius dictum, non ad aurium transitorium sonum. Dicit etiam, populus meus, ut illam sequestraret amurcam, que  torcularibus Ecclesie tanquam pars fecilenta proiicitur. Ille est enim populus Dei, qui nescit cum malis aliqua morum permixtione confundi; sed in olei pinguedine ac puritate in Christi gratia mundissimus perseuerat. Sequitur, Isrel, et testificabor tibi. Cum hic ante iudicem soleant testes produci, ipse Dominus iudicii testem se dicit esse ueritatis; ut nullus de factorum suorum compensatione dubitaret, ubi talis astipulator existeret; quod tamen consequenter exponit. Testificatur enim Dominus quando in illo iudicio maiestatis sue unicuique dederit pro factorum suorum qualitate sententiam: ubi testibus opus non erit ut iudicetur, sed ipsum iudicium actuum nostrorum testimonium dabit. Dicturus est enim iustis: Esuriui, et dedistis mihi manducare; sitiui, et dedistis  mihi bibere , et reliqua. Impiis autem quod talia non fecerint imputabit; ita fit ut iudicium eius non sine testimonio esse uideatur. Addidit, Isrel, si me audieris, non erit in te deus recens. Repetit Isrel, ut se familiarem intelligat, et ad iussa Domini obedienter uota conuertat. Magnum enim sacramentum uno uerbo concluditur, ut iam tunc uentura heresis ueritatis sententia uinceretur. Dixit enim, non erit in te deus recens, ne uerbum Patris quisquam putaret esse sub tempore. Nam ille recens est qui antiquiorem habet. Quapropter si recens non potest dici, ceternum debet mentis sanitas confiteri. Et ne possit aliquis Deum Christum recentem dicere, quem de Maria uirgine natum esse cognoscit, cuius humanitas facta probatur esse sub tempore,  dicit, non erit tibi deus recens: quoniam ipse est qui ante omne principium genitus de Patris substantia, equali cum eo ceternitate consistit, regnans per infinita secula seculorum. Unde mirabili sanctoque compendio Patres nostri duas naturas permanere in uno Domino Christo unitas atque perfectas dici et credi maluerunt; ut omnium hereticorum morbosa ac fetida eructatio tanquam hiatus pestifer salubri remedio clauderetur. In te autem quod dixit, significat in corde tuo, ubi debet ueritas, non falsitas inueniri. Adiecit, neque adorabis deum alienum. Cum supra interdixerit coli recentem deum non debere, hic adorare deum uetuit alienum; ut pene par sit scelus recentem deum putare, et nefanda idolis deuotione  seruire. Intelligant ergo Ariani quibus sociati sint, qui se a catholica sanitate disiungunt.

uers. 9. Ego enim sum Dominus Deus tuus, qui eduxi te de terra Aegypti. Dilata os tuum, et implebo illud. Redduntur iuste cause quare deus adorari non debeat alienus. Primum quod Deus noster immutabilis atque eternus est, qui de se dixit: Ego sum qui sum . Deinde, ut omnia intelligeremus ab ipso fieri quecunque nobis profutura succedunt, ait, qui eduxi te de terra Aegypti. Que secunda species definitionis Grece ennematice dicitur, Latine notio nuncupatur. Hec isto modo semper efficitur, cum unusquisque de factis propriis iudicatur, que et ipsi tantum, non et aliis uideantur accidere. Sed hoc cum Iudeis ad historiam dicitur, Christianorum 280  generalitas commonetur. Educit enim nos de terra Aegypti, quando per regenerationis gratiam a peccatis teterrimis liberat, quibus tenebamur obnoxii, cum manus nostre  in cophino seruiebant. Sequitur, Dilata os tuum, et implebo illud. Dilata, diuulga, dissemina, confitendo utique, uel admonendo; ut illa uelis loqui que digna uideantur auditu. Tunc enim sensus spirituali gratia repletur, quando in laudes Domini os dilatatum esse cognoscitur; ut hoc per eius gratiam inchemus, et eius munere compleamus; sicut dicit Apostolus: Dilatamini et uos. Nolite iugum ducere cum infidelibus .

uers. 10. Et non audiuit populus meus uocem meam, et Isrel non intendit mihi.

 uers. 11. Et dimisi eos secundum desiderium cordis eorum, et ibunt in uoluntatibus suis. Quamuis impleuerit Dominus prophetarum ora dilatata, dicit eos auditos non fuisse ab Isrelitico populo, dum eius minime iussa compleuerit. Ille enim sue plebi tanquam oleo loquebatur; sed amurca non poterat audire, que erat uelut inutilis respuenda. Addidit, Et dimisi eos secundum desiderium cordis eorum, et ibunt in uoluntatibus suis. Sequitur ultio digna peccati. Non enim dimittitur impunitus, qui a Domini tuitione deseritur. Ille enim quos relinquit, affligit: quia malorum omnium retributio est tanta bonitate fraudari. Putat enim peccator genus esse beneficii, si [ed., dum] suis uoluntatibus permittatur expleri, dum dicat Apostolus: Tradidit illos Deus in concupiscentias  cordis eorum, in immunditiam , et reliqua.

uers. 12. Si plebs mea audisset me, Isrel si in uiis meis ambulasset, pro nichilo inimicos eorum humiliassem, et super tribulantes eos misissem manum meam. Querendum est quare plebem dixerit suam, que eum non erat auditura? Suam dixit, quia ei legem dedit, miracula magna monstrauit; ut culpa cresceret, cum in eum plebs electa peccasset. Et nota quemadmodum se in hoc primo uersu subsequentia uerba declarant. Quod dixit, plebs mea, hoc significat Isrel. Quod ait, audisset me, hoc uult intelligi, si in uiis meis ambulasset. Ille enim et audit Dominum, et in uiis eius ambulat, qui mandatis ipsius non reperitur aduersus. Et uide ordinem fuisse seruatum.  Prius enim est doceri nos, ac deinde audita compleri. Sequitur premium quod mereri non potuit indeuotus: Ad nichilum inimicos eorum humiliassem, et super tribulantes eos misissem manum meam. Generaliter sunt accipienda que dicta sunt, quia tunc ille resistit inimicis nostris, quando ei fuerimus humili satisfactione deuoti. Nam si Deo male agendo resistimus, ille iterum nostris non contradicit inimicis; nec manum defensionis super eos ponit, qui se ab ipso superba reluctatione subduxerint. Unde intelligere debemus, quando a nobis auertitur, non esse pietatis defectum, sed magne ultionis aculeum. Suspenditur enim interdum a defensione sanctorum, quando tribulationibus et afflictione tentantur. Sed iustos sic tentari patitur, ut non deserat; impios autem sic  tribulari permittit, ut se ab eis reddat alienum.

uers. 13. Inimici Domini mentiti sunt ei; et erit tempus eorum in eternum. Post uerba Domini redit Asaph ad tertiam partem, inimicos eius digna exsecratione redarguens. Mentiuntur enim qui bonis se pollicitationibus obligantes, in pessimos iterum relabuntur errores. De paganis enim dici non potuit, qui nulla fuerant Domini promissione constricti. Et ne forsitan quod eos florentes in hoc mundo uides, crederes iam relictos, addidit, in eternum erit tempus eorum, scilicet punitionis, quando illis dicetur: Ite in ignem eternum ; de quibus etiam legitur: uermis eorum non morietur, et ignis eorum non exstinguetur . Quod schema eclipsis Grece, Latine defectus dicitur: sed non qui  per ignorantiam deficit, sed qui se, ut potissimum queratur, abscondit.

uers. 14. Cibauit eos ex adipe frumenti, et de petra melle saturauit eos. Hic pietas Creatoris exponitur; ut inimicos, id est ingratos beneficiis suis repleuerit, quos superius dixit fuisse mentitos. Ex adipe frumenti, siue manna significat, siue corpus Domini Christi. Adipem quippe dicimus animalium pinguedinem corpulentam; quod nomen ad frumentum abusiue translatum est, ut significaret ei interius aliquam inesse bonitatem. De petra melle, hoc est de sapientia Christi: quoniam ipse Petra est de quo superne doctrine mella manauerunt. Saturauit eos dixit, id est sancta predicatione compleuit. Sed perfidi ieiuni fuerunt fide, qui auribus aggrauati audire  noluerunt [mss., ad satias audierunt].



Conclusio psalmi.

Redeamus nunc ad sententiam superiorem, et more apum dulcissimis floribus insidentes, assidua repetitione suauia mella carpamus: quia res salutaris quotiescunque repetitur, necessaria semper inde sumuntur. Quapropter studiosissime perquiramus quare sit dictum: Non erit in te deus recens, si reuera uolumus esse Isrel? In hoc enim uerbo fidei totius uirtus sanctissima continetur: in hoc sermone ineffabilis illa maiestatis natura declarata est. Nam si deus recens non accipitur, ceterna sibi sancta Trinitas sine dubitatione sentitur: quia iunior ibi non est, ubi senior non probatur. Aeternus est igitur Pater,  eternus Filius, eternus Spiritus sanctus. Distinctio enim in personis, unitas cognoscitur in natura. Omnipotens Pater, omnipotens Filius, omnipotens Spiritus sanctus; trinum quidem nomen, sed una uirtus, una potentia. Filius a Patre incomprehensibiliter genitus; Spiritus sanctus a Patre et Filio ineffabiliter procedens: potestas non accidens, sed indiuidua manens. Summitas sociabilis, regnum sine fine, gloria sempiterna, que sola creat, sola peccata dimittit, et celorum regna concedit. Sequitur, Neque adorabis deum alienum. Deus alienus est, qui in sacrilegas culturas dementium hominum prauitate peruenit; non essentiam deitatis habens, sed honorem false maiestatis accipiens; non qui homines creauit, sed qui est ab hominibus fabricatus. Alienus reuera, quoniam  alienata mente repertus est. Hoc si utrumque refugimus, ueri Dei gratiam promeretur, quia [ed., qui] nouit de se male sentientes abiicere, et recte credentibus beneficia digna prestare.



281 EXPOSITIO IN PSALMUM LXXXI.



Psalmus Asaph.

Dictum est in prefatione psalmos uniuersos esse Dauidicos; sed hos qui uocabulorum diuersitate prenotantur, propter intelligentiam nominum suorum in titulis fuisse prescriptos [ms. A., perscriptos]. Ponitur enim hic Asaph, quod indicat Synagogam, que Dominum Saluatorem corporea quoque presentia meruit intueri, quando dignatum est uerbum caro fieri, et in gratiam nostre uiuificationis occidi.  Denique psalmus ipse sic inchoat: Deum stetisse in synagoga deorum. Nec illud omittendum esse diiudico, quare Synagogam antiqui uocitauerint, quam nunc Ecclesiam Christianis temporibus nuncupamus. Synagoga est generaliter dicta congregatio, non satis exprimens hominum cetum; Ecclesia uero conuocatio nuncupatur, que de diuersis gentibus aggregata colligitur. Conuocari enim ad illos pertinet qui ratione precellunt; ut intelligamus Ecclesiam Dei et nomine creuisse semper et meritis.



Diuisio psalmi.

Asaph, quem pro significatione sui nominis in titulo constat appositum, contra Iudeos de Christi aduentu per totum loquitur psalmum. In prima parte commonens eos Deum in eorum medio constitisse,  et ideo non debere illos consortium suscipere peccatorum. Secunda parte admonet ut intelligant ipsum esse Christum, qui in assumptione carnis pauper et egenus esse uidebatur. Tertio loco dicit eos honoratos ut filii Dei fierent, sed ipsos in mortis laqueos suo uitio corruisse.



Expositio psalmi.

uers. 1. Deus stetit in synagoga deorum; in media autem deos discernit. Uno uerbo iehsu Christus mirabili nobis breuitate declaratur. Ipse enim Deus stetit in synagoga, qui et sedet ad dexteram Patris. Situs enim isti corporales sunt. Nam si maiestatem eius intendas, ubique totus, ubique plenus est; nec  potest dici a natura deitatis stare uel sedere, qui nulla loci determinatione concluditur. Sed iste Asaph diuina inspectione illuminatus, Deum clamat Iesum Christum in synagoga stetisse, cui nisa est impiorum turba resistere; ut affectu paterno corrigeret quos in seipsos potius cognouerat insanire. Sic enim de ipso et Ioannes Baptista dicit: Medius autem uestrum stat, quem uos nescitis . Addidit etiam, deorum, ut euidentius de hominibus dictum aduerteres, inter quos corporaliter habitasse cognoscitur Christus; sicut Baruch propheta predixit: Post hec in terris uisus est, et cum hominibus conuersatus est . Nam hoc de hominibus dictum sepius inuenimus; unde et ad Moysen dicit: Constitui te deum Pharaonis .  Et inferius psalmus ipse dicturus est: Ego dixi: Dii estis, et filii Excelsi omnes. Sic enim et filios Dei homines uocamus. Quod si ad naturam deitatis referas, unum est uerbum quod ueraciter ac proprie sic debeat nuncupari. Dicimus nonnunquam abusiue deos, et superas potestates, sicut ait Apostolus: Etsi sint qui dicantur dii, siue in celo, siue in terra: nobis tamen unus est Deus Pater . Sequitur: In medio autem deos discernit. Ecce adhuc incarnatio eius situ corporeo declaratur. Nam cum dicit, in medio, locale spatium significat, quod turbis ambientibus cingebatur. Deos discernit, id est apostolos atque iustos, qui maiestatis eius monita fidemque secuti sunt. Discernere enim ad prescientiam pertinet intellectumque diuinum, qui nos de massa  peccati eripit, et ad celorum regna perducit. Unde etiam Apostolus dicit: Quis enim te discernit ?

uers. 2. Quousque iudicatis iniquitatem, et facies peccantium [ms. A., peccatorum] sumitis? Dicendo, Quousque, prauam consuetudinem longi temporis accusauit. Suscepte siquidem legi durissime restiterunt; directis prophetis mortes pessimas intulerunt; uenientem Dei Filium crucifigere quam honorare maluerunt; ut merito sit dictum: Quousque, cum etiam et ipsum Creatorem, quantum ad uoluntatem eorum attinet, interficere decreuissent. Facies autem sumitis peccantium dictum est, propter eos qui se in illa seditione crucifixionis discernere noluerunt; sed cum furentibus furuerunt, cum insanientibus clamauerunt,  faciemque illam peccantium tetris uultibus induerunt. Nam si facie fuissent diuisi, et actibus quoque poterant segregari.

uers. 3. Iudicate egeno et pupillo; humilem et pauperem iustificate. Interiecto diapsalmate uenit ad secundam patrem, in qua commonet enixius Iudeos, ut debuissent intelligere quem uidebant, et aduerterent humilem propter se factum, cui celorum potestates dominationesque deseruiunt; pupillum fuisse, qui rector est omnium; egenum, qui donando nescit expendi; pauperem, cuius sunt omnia que in celo et in terra creata sunt. Ipsum ergo commonet iustificari, quem Iudeorum proteruia desiderabat exstingui. Pulchre autem dictum est,  pupillo, cui pater carnalis humana solatia non prebebat. Nam sicut ante mundi constitutionem uerbum sine matre fuit, ita tempore incarnationis sue idem ipse Dominus Christus exstitit sine patre terreno.

uers. 4. Eripite pauperem, et egenum de manu peccatoris liberate. Ad illos hec uerba fieri sentiuntur, qui manus suas quidem in nece Domini minime miscuerunt, sed contra sceleratas presumptiones obuiam ire noluerunt, ut et illum a pernicie corporali liberarent, et se a consensu prauitatis exuerent; de quibus et alibi dicitur: Canes muti nescierunt latrare . Ipsi ergo commonentur, ne desinant iniuste traditum eripere, qui erant iniquo facinore peccaturi. Nam cum possis obuiare peruersis, si desinas aduersari, consensus erroris  est. Pauperem uero et egenum de Domino Saluatore dici posse frequenter expositum est: quia cum humanitatem suscepit, simul et indigentiam nostre paupertatis assumpsit, sicut et alibi dicitur: Pauper et dolens ego sum .

uers. 5. Nescierunt, neque intellexerunt, in tenebris ambulant: mouebuntur omnia fundamenta terre. uera conclusio, breuisque sententia: non illos intellexisse auctorem luminis, qui in tenebris ambulabant; 282 de quibus dicit Apostolus: Si enim cognouissent, nunquam Dominum glorie crucifixissent . Sequitur, mouebuntur omnia fundamenta terre, ut ueraciter de quo dicta sint superiora possis aduertere. Signum dicit quod in crucifixione Domini constat euenisse; sicut Euangelii  doctrina testatur: Terra mota est, petre scisse sunt , et reliqua. Hoc enim si in causas alias tranferatur, sicut perfidi Iudei uolunt, nullatenus poterit conuenire. Terra uero mota potest et spiritualiter accipi: quia illo tempore multi peccatores, id est terreni homines uiso tanto miraculo crediderunt, ex quibus Centurio exclamauit dicens: uere Filius Dei erat iste .

uers. 6. Ego dixi: Dii estis, et filii Excelsi omnes. uenit ad tertiam partem, ad apostolos et iustos reliquos uerba conuertens. Hoc enim honorabile nomen solis fidelibus datur, de quibus superius dixit: Deus stetit in synagoga deorum. Promissiones ergo tales acceperant, ut si mandata Domini custodirent, filii uocarentur Excelsi, per gratiam utique, non  per naturam. Solum enim uerbum est, quod substantialiter et proprie dicitur Dei Filius; sicut est illud: Dominus dixit ad me: Filius meus es tu . Omnes autem filii eius uocantur, qui sanctis iussionibus acquiescunt; sicut in Euangelio legitur: Quotquot autem receperunt eum, dedit eis potestatem filios Dei fieri . Intende uero quod per decimam tertiam speciem definitionis, quam Greci , Latini iuxta rationem dicunt, homines dicuntur dii et filii Dei; que tunc exoritur, quando maioris rei nomine res definitur inferior. Hoc etiam argumentum comparationis refertur a minore ad maius. Minores sunt enim homines quam dii.

uers. 7. uos autem sicut homines moriemini, et sic  ut unus de principibus cadetis. Superiorem uersum dixit ad iustos, nunc uerba deflectit ad impios. Increpat enim incredulos, qui mori potius per superbiam quam per obedientiam uiuere maluerunt. Dicendo enim: Sicut homines, significat utique peccatores, qui nullo pretio sunt redempti, nec de obnoxiis facti sunt liberi. Adiecit, et sicut unus de principibus cadetis. Unus de principibus significat diabolum, qui de celo proiectus corruit, et penam sue peruersitatis inuenit.

uers. 8. Exsurge, Deus, iudica terram: quoniam tu hereditabis in omnibus gentibus. Cui dicitur, Exsurge, nisi illi qui preuidebatur occidi? Iudica terram, eidem ipsi dicitur de quo scriptum est: Cum autem uenerit Filius hominis in maiestate sua, et omnes  angeli cum eo, tunc sedebit super sedem maiestatis sue, et congregabuntur ante eum omnes gentes . Hereditabis in gentibus, terram scilicet quam superius dixit, illam quam beati possidebunt, et eternam iucunditatem magne felicitatis accipient.



Conclusio psalmi.

Audite, Iudei; intelligite, pertinaces, quanta de aduentu Domini Asaph iste locutus est. Quid colitis, si prophetarum uestrorum dicta nescitis? uenite ad catholicos sacerdotes, aperiantur aures uestre ut possitis dono Domini diuturnam euadere surditatem. uos quoque, psalmi huius primo uersu curamini, qui Nestorii et Eutychis pestifero uapore feruetis. De quo enim dicitur: Deus stetit in synagoga  deorum; et sequitur, in medio autem deos discernit? Stetit utique ab humanitate, discreuit a deitate unus atque idem Dominus Christus; utrumque uerum, utrumque perfectum est. Talis enim error est duas naturas diuisas secundum duas personas in Christo Domino profiteri, qualis unam confusam credere, quamuis in unitate persone. uobis enim Sedulii uersus ille dicendus est:

Ambo errore pares, quanquam diuersa sequantur.
Nam si hominem ad celos non extulit, dicite quem redemit? Formam siquidem serui assumptam, legis non absumptam. Nulli autem datum est tunc perire, quando ne aliquando perire possit, accepit. Nam si iam una natura sub confusione magis uestra, o Eutychiani, facta est, ut putatis,  quomodo Filius hominis ad iudicandum predicitur adhuc esse uenturus? Aut quomodo uidebunt impii in quem compunxerunt ? Denique ut hec persuasio funditus tolleretur, post resurrectionem Thome dubitanti ipse respondit: Mitte manum tuam et uide, quoniam spiritus carnem et ossa non habet, sicut me uidetis habere . Considerate etiam que uos sequatur absurditas. Nam cum ex duabus naturis unam factam dicitis, aut confusionem prouenisse creditis, aut unam periisse sine pudore firmatis. Quid refugitis confiteri quod Patribus nostris, Spiritus sancto reuelante, complacuit? Certe si non uultis duas naturas inconfusas, immutabiles, indiuisas, inseparatasque  credere, dicite duas substantias, dicite duas formas, sicut Apostolus ait: Qui cum in forma Dei esset, non rapinam arbitratus est esse se equalem Deo; sed semetipsum exinaniuit formam serui accipiens, et habitu inuentus ut homo . Tantum est, ne refugientes dogma salutiferum, exitium uobis preparetis eternum. Sciendum uero est quod hic psalmus quintus est eorum quos de duabus naturis Domini Christi conscriptos esse prediximus.



EXPOSITIO IN PSALMUM LXXXII.



Canticum psalmi Asaph.

Cantici psalmi significantiam in prefatione posuimus, et per titulos, ubi locus exegit, frequenter ediximus: quoniam nominum istorum uirtus ad illum nos intellectum trahit, ut in rebus actualibus ad  diuinam contemplationem animos iugiter erigamus. Asaph uero congregationem Latina lingua resonare non dubium est. Sed iste Asaph, quoties in medium deducitur, sicut iam diximus, non est auctor ipse carminis, sed propter nominis sui significationem uirtutesque psalmorum apte titulis est appositus.



Diuisio psalmi.

Asaph, qui multa iam in superioribus psalmis de Domini incarnatione predixerat, nunc in primo membro de aduentu eius secundo dicturus est: expetens ut quoniam in fine seculi inimici eius per Antichristum nimis erigendi sunt, ipsius cito debeat uenire iudicium: 283 ne grauissimi hostis diuturna licentia cunctam uastare possit Ecclesiam. Secundo  membro in eos per similitudines quasdam nominum supplicat uindicari, correctionis uoto, non maledictionis instinctu



Expositio psalmi.

uers. 1. Deus, quis similis erit tibi? Ne taceas, neque compescaris, Deus. Hec figura dicitur epanalepsis, id est uerbi in principio uersus positi, et in eiusdem fine repetitio. Considerandum est quid sibi uelit istud initium, quoniam summa breuitate magnarum rerum sacramenta concludit. Quis enim similis erit illi qui celum et terram, uel cuncta que in eis sunt, momentanea celeritate perfecit? Nam licet Dominus Christus, qui inter Iudeos conuersatus est, a perfidis hominibus tantummodo creditus est esse simillimus, in tantum ut eum et flagellis  cederent, et sententie prauitate damnarent, iste tamen uir egregius qui Christum potentie sue magnitudine contuebatur, merito nullum ei similem esse profitetur, qui carnis ueritate uestitus, diuinitatis sue iura non minuit: sed cum Patre semper manens, nobiscum habitare dignatus est. ueraciter ergo positum est: Quis similis erit tibi? Sequitur, Ne taceas, neque compescaris, Deus. Hic iam potentia illa futuri declaratur aduentus, quando nec tacet qui iudicat, nec compescitur qui uirtutis sue manifestatione declaratur. Talia enim in primo aduentu non fuisse manifestum est, quando Sicut ouis ad occisionem ductus est, et sicut agnus coram tondente se, sic non aperuit os suum . Compescuit etiam  uirtutem suam, quando se passus est quasi reum teneri, et Pontio Pilato sine aliqua reluctatione contradi. Ista enim in futura iudicatione cessabunt, ubi potentia diuinitatis elucescet.

uers. 2. Quoniam ecce inimici tui sonuerunt, et qui oderunt te extulerunt caput. Singula singulis reddit. Nam contra illud quod ait, Ne taceas, subiungit, Quoniam ecce inimici tui sonuerunt; contra illud autem quod dixit, neque compescaris, causam reddit, et qui oderunt te extulerunt caput. Sed hoc totum ad Antichristi magis tempora competenter aptatur, quando inimici Domini tumultuosis seditionibus insonabunt. Et bene non posuit, locuti sunt, sed sonuerunt; ut eis hominum merito negarentur uerba, qui uoces rationabiles non habebant. Intende etiam  quod plurali numero dixit, qui oderunt; et sequitur, extulerunt caput, dum capita dicere potuisset: sed omnibus insanis unum est caput Antichristus. Quod ideo dicit elatum, quia multa potestate gloriabitur, ut se etiam deum dicere presumat excelsum.

uers. 3. In plebem tuam astute cogitauerunt consilium, et cogitauerunt aduersus sanctos tuos. Risoria potius quam dolenda conquestio, contra plebem Domini cogitasse perituros, et astuta falsitate, id est dolosa uoluntate nisos esse decipere, quos probantur ueritatis studia communire. Sed ut amplius eorum leuitas exponeretur, addidit: Aduersus sanctos tuos; ut non solum mediocribus dolum, uerum etiam ipsis quodammodo celestibus uiris inferre conarentur exitium.

 uers. 4. Dixerunt: uenite, disperdamus eos de gente, et non memoretur nomen Isrel amplius. Refert inania uerba dementium, que merito superius sonuisse posuit quam locutos Hac enim intentione facienda est Antichristi persecutio illa seuissima, ut Christianum nomen de orbe terrarum quasi malum aliquod funditus abrogetur: nescientes quia dum seruos Christi necare cupiunt, sanctorum numerum assidua persecutione complebunt. De gente autem quod posuit numero singulari, significat populum Christianum; nam quamuis de multis gentibus doceatur esse collectus, merito gens dicitur una, que de uno fonte baptismatis noscitur esse procreata. Siue ille persecutor unam gentem dicere potuit, quos in unam uoluntatem sociatos esse cognouit.  Seu per figuram exallage potest accipi, id est per mutationem, quando pro numero plurali ponitur singularis.

uers. 5. Quoniam cogitauerunt consensum in unum: aduersum te testamentum disposuerunt. Testamentum in diuinis Scripturis non solum dicitur mortuorum, sed etiam pactum inter uiuos habitum: quoniam mentes paciscentium interueniens Scriptura testatur. Sic enim Laban et Iacob fecisse legimus testamentum , dum aliqua inter se uiui pepigisse doceantur. Pactum enim quodammodo et perditi fecisse dicuntur, quando adunato studio persequuntur eos qui ab eorum errore dissentiunt. Et inspice quoniam dicendo, contra te, aduersariis fecit  inuidiam. Quod argumenti genus oratores ad sua studia transferentes, animos iudicum soliti sunt omnimodis commouere.

uers. 6. Tabernacula Idumeorum, et Ismahelitum [ms. A., F., Ismahelite].

uers. 7. Moab, et Agareni, Gebal, et Ammon, et Amalec: et alienigene cum habitantibus Tyrum.

uers. 8. Etenim Assur simul uenit cum illis: facti sunt in susceptionem filiis Lot. Enumeratio istorum nominum quam hi tres uersus amplectuntur, Christi declarat inimicos, quorum significationes aperiamus, ut omnia temporibus Antichristi congruere uideantur. Idumei interpretantur uel sanguinei uel terreni; Ismahelite obedientes mundo, non Domino; Moab ex patre, quod tali modo significat peccatorem, ut ad  patrem Adam eius inobedientia referatur; Agareni, id est aduene; Gebal, uallis uana; Ammon, populus turbidus; Amalech populus lingens, id est fallaciter blandiens; Tyrus angustia; Assur pro ipso diabolo positus est, qui reuera simul cum eis uenit ad oppugnationem fidelium; Lot declinans interpretatur; unde merito tale nomen in fine positum est, ac si diceret: Omnes declinauerunt, simul inutiles facti sunt: non est qui faciat bonum, non est usque ad unum . Hec enim turba perditorum que sub Antichristo congreganda est, allusione talium nominum euidenter expressa est, ut merito tot malorum uocabula in illa intelligeres plebe congesta. Meminisse autem debemus hos uersus per figuram polysyntheton fuisse decursos; quos si sollicite relegas, reperies eos multis  coniunctionibus esse copulatos.

uers. 9. Fac illis sicut Madian, et Sisare; sicut Iabin in torrente Cisson.

uers. 10. Disperierunt in Endor; facti sunt sicut stercus terre. uenit ad secundam partem, ubi prophetie spiritu eis retribui deprecatur secundum 284 ordinem futurorum. Et quia superius mores eorum per nomina collecta descripserat, nunc quoque retributiones eis per similitudines gentium fieri deprecatur, quas Isreliticus populus, Domino iuuante, superauit. Madian interpretatur declinans iudicium; Sisara, gaudii exclusio; Iabin, sapiens, sed iste mundanus; de quo Apostolus ait: Ubi sapiens, ubi scriba ? Qui omnes in torrente Cisson, et in Endor fonte perierunt. Factique sunt ut stercus  terre, dum cadauera eorum corporali putredine soluerentur; sicut legitur: Terra es et in terram ibis . His igitur qui in sua pertinacia mansuri sunt, similis optatur occasus: quia sicut illi contra Isreliticum populum, ita isti bellabunt contra fidelissimos illius temporis, utique Christianos.

uers. 11. Pone principes eorum sicut Oreb, et Zeb, et Zebee, et Salmana, omnes principes eorum. In eisdem enumerationibus perseuerat, ubi sola nominum explanatio necessaria est. Ceterum ad quas causas posita sunt, proxime nos dixisse retinemus. Oreb siccitas interpretatur; Zeb, lupus, et Zebee uictima; Salmana autem umbra commotionis. Hec omnia exercitui optat Antichristi, qui nulla conuersione  saluandi sunt, quorum in ipsis quoque nominibus tenebrosis detestabilis iam eorum sentitur interitus. Quod genus locutionis proprium dicimus esse Scripturarum diuinarum, ut per interpretationes nominum uirtutes possimus sentire dictorum.

uers. 12. Qui dixerunt: Hereditate possideamus nobis sanctuarium Dei. Ipsum est quod et superius dixerat: uenite et disperdamus eos de gente, et non memorabitur nomen Isrel amplius. Hic enim principes malorum consiliorum significantur auctores. Hereditate possideamus, contra illud ponitur, quia Domini dicitur hereditas; ut illi magis hereditatem inuadere niterentur, quam iure sibi Dominus uindicauit. Sed que sit ista hereditas consequenter exponitur, sanctuarium Dei, id est populus Christianus;  de quo Apostolus ait: Templum enim Dei sanctum est, quod estis uos .

uers. 13. Deus meus, pone illos ut rotam; et sicut stipulam ante faciem uenti.

uers. 14. Sicut ignem qui comburit siluas; uelut flamma comburens montes. Hos duos uersus propter similitudinem rerum iunximus, in quibus multiplices calamitates predicuntur incredulis. Impii enim dum in mala cogitatione uoluuntur, rotis fiunt similes, que posterioribus eleuatis anteriora sua transmittere uidentur ad tergum; nec quidquam proficiunt, dum suis rotationibus atteruntur. Sequitur secunda comparatio, ut leuitas peccantium quasi uento meabili transferatur, et huc atque illuc uolitans incerta semper uoluntate moueatur. uenti autem facies presentia  ipsius uenti ponitur; non enim nobis uentus aliqua figuratione prenotatur, sed corporeum in hoc tantum sentimus, quod eius impetu et transcursionibus uerberamur. Ignem quoque et flammam posuit iudicii tempus, quando et silue densissime peccatorum, et montes superbie cremabuntur.

uers. 15. Ita persequeris eos in tempestate tua, et in ira tua conturbabis eos. Ita persequeris eos, respicit ad illa que superius dixit; ut sic debeant exterminari, quemadmodum comparationes antefate commemorant. Adducuntur alie similitudines, in tempestate tua, et in ira tua conturbabis eos. In tempestate tua, id est iudicii tempore, quod tempestati merito comparatur: primum, quia improuisum est; deinde, quod subito fragore conturbat, et locum tollit consilio  repentina periculi magnitudo. Tempestas enim imbrium, eris est quedam concitata seditio, in qua uehementer terremur, dum aquarum nimietate uexamur. Sequitur, et in ira tua conturbabis eos. Sepe iam diximus iram Diuinitati non posse congruere, sed ab hominibus tractum est, qui quando sceleratos iudicant, feruore animi commouentur; nec aliter ad damnandum homines ueniunt, nisi de commissis eorum criminibus excitentur.

uers. 16. Imple facies eorum ignominia, et querent nomen tuum, Domine. Hactenus futuras penas illis peccatoribus prophetauit, qui in suis remanserunt sceleribus pertinaces; nunc ad illos conuertitur qui sunt Domino prestante credituri. Nam illorum facies  impletur ignominia, qui peccatorum suorum non inuenerint laudatores; sed potius eis in presenti reputatur, quod in mala actione gesserunt. Istos plerumque opprobrium corrigit, dum se uiderint a generalitate culpari.

uers. 17. Confundantur et conturbentur in seculum seculi; et reuereantur et pereant. Redit iterum ad pertinaces, qui Dei munera non habebunt. Possunt enim aliqui in hoc seculo salutariter confundi et erubescere, quando conuersionis dona percipiunt. Confunduntur autem et conturbantur in seculum seculi, qui eterna ultione damnandi sunt. Sequitur, et reuereantur et pereant. Ipse sensus est quem superius dixit: quia ibi reuerendo non proficiunt, sed pereunt qui ad eternum supplicium destinantur.

 uers. 18. Et cognoscant quia nomen tibi Dominus: tu solus Altissimus in omni terra. Cognoscant ad genus respicit utrumque peccantium, siue qui obstinatione sua perituri sunt, siue qui adhibita satisfactione liberantur. Omnes enim cognoscunt omnipotentiam Domini, quia ipse est solus Altissimus, dum ipsum cognouerint et conuersis parcere, et obduratos eterna ultione damnare.



Conclusio psalmi.

Meminerimus hunc Asaph non frustra undecim psalmis superioribus introductum, ut corda durissima Iudeorum frequenti Synagoge ipsius uoce uerberata mollescerent, crescerentque uel ipsi nomini cui  uidebantur esse deuoti. Quapropter adest cura predicantium, si sibi non impediat obstinatio perditorum. Omnia de Domini incarnatione perfecta, omnia de gentium credulitate manifesta sunt. Iudicii tempus restat, quod omnes generaliter sustinemus; sed antea oportet credere, ne ibi possit impios ultio predicta damnare.



285 EXPOSITIO IN PSALMUM LXXXIII.



In finem, pro torcularibus filiis Core, psalmus.

Quid significet In finem, frequenter expositum est, et cum superioribus titulis pro torcularibus dixerimus ad Ecclesiam pertinere, congruit tamen diligenter inspicere cur Ecclesia uisa est tale nomen accipere. Uua pendens atque intacta, et oliue bacca in arbore constituta suauissimi saporis sui non indicant dignitatem,  sed cum ad torcular utraque peruenerint, nimioque pondere compressa detumuerint, tunc fructus dulcissimi liquoris emanant, qui in follibus suis reconditi non patebant. Sic Ecclesia Dei cum afflictionibus persecutionibusque conteritur, declarantur merita sanctorum, que quietis temporibus cognita non fuerunt. Istius ergo torcularis pressura sanctificat, contritio meliorat, cuius labor celestis fructus est, et pena presens requies sempiterna. Nec illud uacat quod in octauo et in octogesimo, et hic, tantum pro torcularibus positum est. Significat enim ad sanctam Trinitatem hoc mysterium Ecclesie pertinere, quod trini numeri repetitione sacratum est. Core uero caluitium interpretari supra iam dictum  est. Cuius nominis interpretatio denuntiat Caluarie locum, ubi Christum Dominum constat esse crucifixum. Et ideo filii Core, Christiani modis omnibus indicantur, ex quorum persona psalmus iste cantatur. Et intende quod de pretiosissima caritate Domini psalmus iste secundus est, que nos supra omnia gratie diuine consociat.



Diuisio psalmi.

Filiorum Core, quos per significationem Caluarie ad Christum Dominum diximus pertinere, una introducitur persona generalis, que in prima fronte psalmi inestimabile sibi desiderium demonstrat Ecclesie. Secundo modo beatum esse profitetur cui Dominus prestat auxilium, eumque facit ad confessionis gratiam peruenire. Tertio multo prestantius dicit esse  in domo Domini abiectum habitare, quam peccatorum tabernacula cum quibuslibet mundanis honoribus introire.



Expositio psalmi.

uers. 1. Quam amabilia sunt tabernacula tua, Domine uirtutum! Filius Core spirituali fecunditate regeneratus, et torcularibus Ecclesie competenter expressus, ad futuram Ierusalem desiderat peruenire: in qua iam nulla sint pondera tribulationum, sed beatitudine secura, imperturbata felicitate potiatur. Dicendo, Quam, magnitudinem rei exprimere non potuit; sed dedit hoc infinitissime sentiendum. Quis enim possit comprehendere quo ambitu aut afflictus requiem, aut eternitatem conditio mortalitatis exposcat?  Nam quod dicit, Domine uirtutum, nescio quam ibi magnam sensit inesse potentiam; ut quamuis tale munus non potuisset uerbis exponere, aliquod tamen ibi bonum ingens esse monstraret. Que figura dicitur emphasis, que plus intellectu relinquit utique quam dicatur.

uers. 2. Concupiscit et deficit anima mea in atria Domini; cor meum et caro mea exsultauerunt in Deum uiuum. Quiquid contra humanas uires assumitur, defectus ibi pro rerum magnitudine reperitur. In illud enim necesse est deficiat, quo mens directa ad presens non potest peruenire. Cogitabat quippe uir iste sanctissimus Domini uirtutes et premia, beatitudines illas celestes et gaudia, Ierusalem ex mortalibus populis immortaliter letantem; et necesse erat ut  in suis gaudiis sensus ipse succumberet, qui ad rem desideratam e uestigio non poterat peruenire. Sed quam robustus sit iste defectus, quam fortissima lassitudo, consequenter exponit, dicendo: Cor meum et caro mea exsultauerunt in Deum uiuum. Quamuis enim utraque pertinere uideantur ad carnem, cor tamen ad intelligentiam referri posse non dubium est. Nam cuius sapientiam proferre uolumus, eius cor sine dubitatione laudamus. Utraque enim quibus constat humanitas, id est corpus et anima, in celestem dicit erupisse letitiam. Sed aduertendum est uir iste quanta fuerit sanctitate preclarus, ut non solum eius anima, uerum etiam caro, que plus preuaricationis uitio probatur obnoxia, in exsultationem Domini felici  sorte proruperit: preuidens bona futuri seculi, que eius se credebat largitatibus adipisci.

uers. 3. Etenim passer inuenit sibi domum, et turtur nidum sibi ubi ponat pullos suos. Cum superius animam corpusque dixerit in Domini exsultatione gaudere, hic auium ista duo genera ad quamdam similitudinem commendandam posuisse dignoscitur. Passer est nimia uelocitate celerrimus, qui in siluis habitare non patitur, sed domum sibi in parietum foraminibus desideranter exquirit, quam dum inuenerit nimio gaudio letus exsultat, quia se diuersarum aduersitatum ulterius patere non credit insidiis. Sic anima iucundatur, dum in celorum regna mansionem suam senserit esse preparatam. Turtur uero abstinentie moderatione castissimus est, qui una tantum copulatione  contentus, filiis suis nidum edificare cognoscitur; qui non ut passer preparatam domum reperit, sed nouam sibi de quibusdam particulis fabricare contendit. Huic caro nostra non irrite comparatur, que opera sua in Domini gaudet posuisse mandato. Per hanc enim euenit, ut ieiuniorum sacrificia suauiter offerantur, ut cibum pauperibus demus, et sepeliamus defunctos, egrotis seruiamus, positos in carcere uisitemus, et cetera pietatis officia, que corporalibus noscuntur ministeriis explicari. Alii turturem sancte applicauerunt Ecclesie: quoniam preter Christi Domini alterius nescit habere consortium.

uers. 4. Altaria tua, Domine uirtutum: Rex meus et Deus meus. uersus hic ad superiora respondet.  Ait enim: Altaria tua, Domine uirtutum, ubi iungendum est quod in primo uersu psalmi dictum est, Quam amabilia sunt! Que figura dicitur , id est, a communi, quando dicta superius ad inferiora respondent. Sed quoniam anterius dixerat domum passeris, et turturis nidum, 286 quid in eis intelligere debuissemus ostendit. In his enim altaribus quasi in domum gratissimam gratulatur [ms. G. et ed., fritinnit] fidelis anima: in his altaribus carnis opera, que tamen sunt sancta, reponuntur. In illo altari spes firmissima collocatur, in quo beatorum anime uelut in quodam perenni prandio conuiuiis celestibus epulantur: ubi satietas magis incitat, nec beata esuries aliquando discedit. Addidit etiam, Rex meus et Deus meus. Rex a regendo dicitur;  Deus uidelicet a creando; quamuis et timorem tale nomen indicare monstretur.

uers. 5. Beati qui habitant in domo tua, Domine; in seculum seculi laudabunt te. Quid muneris conferant altaria illa predixit. Nam si beatus hic habeatur, cui ad tempus omnia secunda procedunt, nec aliqua aduersitate concutitur, quid de illa beatitudine sentiamus, cui nec in qualitate, nec in perennitate quidquam simile reperitur? Sed quia humanis uerbis hoc bonum non potest explicari, tamen unde proueniat non tacetur. Dicit enim, laudabunt te. Inde est quippe illa beatitudo mirabilis, quam ut eternam intelligeres, subiecit, in seculum seculi. Sed qualis,  rogo, illius seculi uentura letitia est, ubi dabitur copiose gaudere, et nunquam ab ea posse discedere?

uers. 6. Beatus uir cuius est auxilium abs te, Domine; ascensus in corde eius. Decursa contemplatione felicitatis future, uenit ad secundum modum, ubi Dei famulum etiam hic ostendit beatum: ne putarentur fidelibus premia uel hic in totum fuisse subtracta. Dicendo enim, auxilium abs te, Domine, prodidit hic labores colluctationesque difficiles. Adiecit, ascensus in corde eius. Utique illi beato cui est auxilium a Domino, ascensus est in corde, quia semper proficit, semper ascendit, et quantum Dominus prestat auxilium, tanto altius eleuatur ad celum. Tale est enim  quod dicimus, cum uicerit quis libidinem auxilio Domini, ascendit primum  gradum; cum dominatus fuerit superbie, salit alterum; dum superauerit auaritiam, subit tertium; et tot gradibus euehitur quot uitiis fuerit absolutus. Sic per quintam speciem definitionis, que Grece , Latine ad uerbum dicitur, beati facta definitio est; complectitur enim quid sit beatus, cui est auxilium abs te, Domine.

uers. 7. Disposuit in conualle lacrymarum, in locum quem disposuit: etenim benedictionem dabit qui legem dedit. Conuallis lacrymarum penitentis humilitas est, de qua tantum quis ad superiora conscendit, quantum in illa satisfactione descenderit. Sed ne forsitan quereres ubi ascenderetur, subiunxit, in locum quem disposuit. Locus utique ille dispositus regnum Domini significat futurum, quem contingere felici sorte  merebimur, si ad eum peruenire dispositis a Domino regulis appetamus. Ipse enim disposuit gradus qui ordinauit et locum. Qui uult accipere premium, audiat quid iubetur. Sequitur, etenim benedictionem dabit qui legem dedit. Cum prophetie tempus esset sub lege Domini constitutum, nec adhuc uenisset gratie donum, eumdem dicit benedictionem daturum, id est gratiam suam, qui legem dedit ante iustitiam: docens Dominum Christum utriusque Testamenti euidenter auctorem, cum dicit, benedictionem dabit qui legem dedit.

uers. 8. Ambulabunt de uirtute in uirtutem; uidebitur Deus deorum in Sion. uirtus primum erat in lege, nunc est uirtus in gratia; sed iucundior ista que redimit [ms. F., remittit], quam illa que iudicat.  Prestet ipse qui utrumque dedit, ut quoniam bona per legem peccatores suscipere non meremur, absolutionem nobis per gratiam conferre dignetur. Intelligat tamen Christianus de uirtute in uirtutem sibimet ambulandum, ne se remittat ad otium. Sequitur, uidebitur Deus deorum in Sion. Ecce duas illas uirtutes in unam dicit Christi conuenire personam. Ipse enim uisus est Ierosolymis in Sion monte, qui legem dedit et gratiam. Deum uero deorum quemadmodum debeamus aduertere, proxime in octogesimo primo psalmo iam dictum est: quia et sanctos uiros Scriptura diuina deos appellare non desinit. Sic enim dicitur Deus deorum, quemadmodum Rex regum, Sanctus sanctorum, et Dominus dominantium. uidebitur,  dixit, non, intelligitur, quia illud erat omnium, istud uero paucorum.

uers. 9. Domine Deus uirtutum, exaudi precem meam; auribus percipe, Deus Iacob. Ut reuera unum Deum intelligeres illarum esse uirtutum quas superius dixit: Ambulabunt de uirtute in uirtutem, exclamans ipse quoque professus est: Domine Deus uirtutum. Et quis est iste Deus uirtutum? Deus Iacob, id est Dominus Christus, qui inimicorum suorum clementissimus supplantator agnoscitur, quando eorum prauas nequitias, ad uirtutum semitas facit peruenire directas. Siue illud mauult intelligi, ut sicut Iacob fecit Isrel uocari, quia uiderat Deum, et istum quoque fidelissimum, qui hic loquitur, faceret maiestatis sue eternam gloriam contueri.

 uers. 10. Protector noster, aspice, Deus; et respice in faciem Christi tui. uenit ad tertium modum, ubi deprecatur innotescere mundo Dominum Saluatorem. Hec non tanquam dubitans uir sanctissimus optat, sed postulat cito fieri que nouerat esse uentura. Et quia per redemptorem nostrum mundum sciebat esse saluandum, petit ut sic aspiciat genus humanum, quatenus in faciem Christi sui respiciat Pater; non quod ille aliquando eum non respicit, sed ut presentia incarnationis gentibus illum innotescere faceret, qui eis facie probabatur incognitus. Hec figura dicitur hypallage, Latine permutatio, quoties dicitur respici magis ille qui respicit, uel his similia, que in Scripturis diuinis frequenter adhibentur; ut est illud: Dominus de celo prospexit super filios hominum, ut  uideat si est intelligens aut requirens Deum . Ut uideat enim dixit, id est, uidere faciat. Simile est et illud: Intellige clamorem meum; non quod ille deprecatus intelligat, qui nouit omnia sicuti sunt, sed intelligi faciat ab his qui ignorare noscuntur.

uers. 11. Quia melior est dies una in atriis tuis super millia.

uers. 12. Elegi abiectus esse in domo Dei magis quam habitare in tabernaculis peccatorum. Ipsa sunt atria Domini, in quibus superius concupiisse se et defecisse testatus est, in quibus una dies iuste desideratur: quia semper eterna est, que solis aduentu non oritur, nec eius finitur occasu; quam non sequitur crastina, nec precedit 287 hesterna, sed immutabilis manens constat unitate perpetua. Super  millia, mundum istum significat, ubi millia dierum sustinent finem, et ab uno illo uincitur quidquid in istorum multiplicationibus aggregatur. Merito ergo talibus desideriis queritur, cui nichil simile reperitur. Hec figura dicitur parison, id est equatio sententie, quando due res e diuerso ponuntur, sed una magis eligitur; sicut et hic, et superius fecit, et inferius ipse facturus est. Sequitur, Elegi abiectus esse in domo Dei, magis quam habitare in tabernaculis peccatorum. uir sapiens non iudicabat ad carnis oculum, sed ad ipsius ueritatis aspectum; ut esset abiectus in domo dominica, quam in gloria seculi uiuere criminosa. O abiectio illa pulchra! o sublimitas ista fedissima! Ipsa est scilicet que superius dicitur, conuallis  lacrymarum, palatiis omnibus sine dubitatione superior: ubi etsi ad tempus plangitur, inde tamen sine fine gaudetur. Abiectus enim dicitur, qui humana estimatione habetur extremus. Sed apud Deum ille magis honorabilis iudicatur, qui propter nomen ipsius inter homines uidetur esse despectus.

uers. 13. Quoniam misericordiam et ueritatem diligit Dominus Deus; gratiam et gloriam dabit Dominus. Causa redditur quare domus Domini plus debeat diligi quam tabernacula peccatorum. In Ecclesia enim ipsius primum misericordia est, quia de peccatoribus efficit iustos, et ueritatem illis promissi premii non negauit; sicut dicit Apostolus: Qui prius fui blasphemus, ac persecutor et iniuriosus; sed misericordiam consecutus sum ; et paulo  post: Bonum certamen certaui, cursum consummaui, fidem seruaui; superest mihi corona iustitie, quam reddet mihi Dominus in illo die iustus iudex . Ecce utrumque complexus est, et misericordiam Domini et ueritatem. Subiungit etiam, gratiam et gloriam dabit Dominus. Ne solam gratiam in hoc seculo sanctis putares esse collatam, sequitur, et gloriam dabit Dominus. Hic enim primo prestat gratiam, ut peccatores conuertantur ad uitam; in futuro dabit gloriam, ut diuino munere iustificati, angelorum mereantur esse consortes. Gratia enim dicitur gratis data, sicut ait Apostolus: Si autem gratia non ex operibus, alioquin gratia iam non est gratia . Ipsa est quippe Domini Christi gratia, que nos preparat, adiuuat, corroborat, et coronat.

 uers. 14. Non priuabit bonis ambulantes in innocentia. Malorum tantum pena est a munere Diuinitatis arceri. Innocentiam uero plenam Dei constat esse muneribus, sed hec innocentia sui debet uocabuli fine cognosci. Ipse est enim innocens qui nulli nocet. Talis ergo non potest priuari muneribus Dei, qui iam hic dona beate conuersionis [ms. A. et ed., conuersationis] accepit. Innocens autem est qui hic disponitur in conualle lacrymarum, qui eligit abiectus esse in domo Dei magis quam habitare in tabernaculis peccatorum; et his similia que superius dixit.

uers. 15. Domine Deus uirtutum! beatus homo qui sperat in te. Tot bona explicare non potuit, que sanctus suus animus sentiebat; et ideo sub admiratione legendum est: Domine Deus uirtutum! qui tanta  bona facis, quanta homines referre non possunt. Ad postremum intulit aliquid aliud quam premisit: Beatus homo qui sperat in te. Quod schema dicitur paraprosdocia, Latine inopinatus exitus; hoc est, cum aliud proponitur, et aliud subiungitur. Intelligamus ergo quantum possumus sensum diuinum quam multiplici decore reluceat; ut illud quod multis uerbis explicare non poterat, in paucitate concluderet. Beatus est enim qui spem suam in eterna felicitate posuerit. Beatus cuius bona non occidunt. Sed postremum perfecte beatus est cuius spes in Domino iugiter perseuerat.



Conclusio psalmi.

Mirabilis psalmus et omni mundana suauitate iucundior,  qui sic nobis Ecclesie torcularia fecit omnino dulcescere, ut optabilius habeamus tali fasce deprimi, quam huius felicitatibus subleuari. Unde iam merito dicimus: Concupiscit et deficit anima mea in atria Domini. Sed sanctam petamus Trinitatem, ut quemadmodum sensus nostros dulcedo presentis lectionis affecit, ita iugiter in nobis maneat, quod ipse miseratus infudit.



EXPOSITIO IN PSALMUM LXXXIu.



In finem, filiis Core, psalmus.

In finem, Dominum Saluatorem significare constat in titulis, sicut dicit Apostolus: Finis enim legis Christus ad iustitiam omni credenti . Filiis Core, psalmus. Quid significet Core, sepe iam diximus  Hoc tamen in summa commonere sufficiat, hunc psalmum de illis dici qui iam Domino Saluatori sincera mente crediderunt: de cuius primo aduentu presens psalmus tertius approbatur.



Diuisio psalmi.

In prima parte psalmi propheta Domino breuitet gratias agit, quoniam de illa antiquitate Iudaice nationis peruenit populus ad culturam Domini Saluatoris. Secunda parte refert quemadmodum iram suam Dominus in populo Iudeorum mitigare dignatus est: expetens aduentum Christi, in quo humana cecitas euidentissimum lumen credulitatis accepit. Tertia parte ad se ipsum uerba conuertit, et prophetie spiritu incarnati uerbi predicat euidenter aduentum.



Expositio psalmi.


uers. 1. Benedixisti, Domine, terram tuam auertisti captiuitatem Iacob. Preuidens Psalmista futura miracula, tanquam de preterito letus exsultat: aduentu Domini benedictam terram esse pronuntians, id est carnem utique quam ipse est dignatus assumere. Per Iacob enim patriarcham frequenter diximus significari populum fidelem, qui liberatus est a captiuitate diaboli, quando meruit Domini miseratione saluari. Dicendo: Auertisti captiuitatem, ostendit eam pro humanis quidem iniquitatibus fuisse crassatam, sed diuina miseratione submotam.

uers. 2. Remisisti iniquitatem plebis tue; operuisti 288 omnia peccata eorum. Remittere est debitum relaxare, non cause alicuius interuentu, sed pietatis  intuitu. Sic Dominus remisit culpam, dum reos peruenire fecit ad ueniam. Hoc est quod superius dixit: Auertisti captiuitatem Iacob. Captiuitas enim peccati fuit, quando mundus idolis seruiebat obnoxius; sed ueniente Domino Saluatore tecta esse, id est oblitterata non dubium est; cuius aduentu et libertas nostra caput extulit, et superbia diaboli confracta succubuit. Sequitur, operuisti omnia peccata eorum. Propitiatio Domini sic euidenter agnoscitur, quando peccata nostra cooperta esse monstrantur. Illorum enim abominatio, nostra absolutio est, et tunc securi reddimur, quando illa ad iudicium non uocantur. Hoc humano generi constat esse collatum, cum salutaris Dominus dignatus est aduenire. Et intende quod  per hos duos uersus figura fit homeoteleuton, quia similibus litteris dictiones plurime terminantur; dixit enim: Benedixisti, auertisti, remisisti, operuisti.

uers. 3. Mitigasti omnem iram tuam; auertisti ab ira indignationis tue. Interiecto diapsalmate uenit ad secundam partem, referens quemadmodum iram suam Dominus mitigare dignatus est, et salus proueniret quibus desperatio pro factorum suorum qualitatibus imminebat, sicut in Euangelio ipse testatur: Non sum missus nisi ad oues que perierunt domus Isrel . Sed inspice qua mensura sit positum, Mitigasti. Prosequitur iterum culpas, quas in Dominum Saluatorem Iudeorum nefanda proteruia studio peruersitatis exercuit. Ab ira autem indignationis sue, subaudiendum est, quoniam Iudeorum  auertit interitum, dum ad egrotos medicus, ad pestilentia plenos auctor salutis aduenit. Quod non solum ad unam gentem, sed ad beneficium totius orbis aptandum est.

uers. 4. Conuerte nos, Deus salutaris noster; et auerte iram tuam a nobis. Cum superius dixerit, operuisti omnia peccata eorum; modo quasi nouiter petit, auerte iram tuam a nobis. Sed utraque conueniunt, si consideremus tempora peccatorum. Pro illis itaque iniquitatibus quas ante fecerat populus Iudeorum, prius gratias egit, quoniam aduentu Domini omnia probantur esse mitigata. Hic autem pro futuris culpis iterum rogat, quia eos in passione Domini crudelia scelera preuidebat iterum esse facturos. Denique hoc dicit, Conuerte, ut de persecutoribus defensores  fiant, de blasphemis predicatores, de contradictoribus discipuli. Dicendo autem nos, personam populi, de quibus loquitur sumit. Simili modo accipiendum est, auerte iram tuam a nobis, ne gentem Iudaicam debita possit pena percellere.

uers. 5. Non in eternum irascaris nobis, neque extendas iram tuam a progenie in progeniem. Sciebat Domini patientiam impia hominum sustinere peccata, et ideo rogat ut non eos eterna damnatione percellat, sed inuitando demulceat, sustinendo lucretur, commonendo recorrigat, quod tamen eum facturum esse noscebat. Perscrutandum est autem quod duas progenies posuit: prima est enim  ab Adam usque ad Christum, secunda que per gratiam baptismatis usque ad finem seculi  peracta concluditur. Petit ergo, ut quia priori generationi pro pertinacie sue qualitate iuste iratus est Dominus, ne secunde generationi idem uelit irasci; que, etsi a peccato immunis esse non potest, tamen per gratiam baptismatis, et satisfactionem confessionis culparum suarum sordibus desiderat expiari.

uers. 6. Deus, tu conuertens uiuificabis nos; et plebs tua letabitur in te. Mirabili Dominum pietate deprecatur: probans quia conuersionem nostram de meritis non habemus, sed eius munere prouenit, quando pro se aliquid animus salutariter concupiscit. Dicit enim: Deus, tu conuertens uiuificabis nos; id est, quia tu premittis conuersionis uotum, ut ad uite peruenire possimus introitum. Quod cum donaueris,  tunc illa plebs prospere letabitur in te, que infeliciter gaudebat in se. Hoc enim prouenit conuersis, quando suscipere ceperint beneficia Saluatoris.

uers. 7. Ostende nobis, Domine, misericordiam tuam, et salutare tuum da nobis. Sciebat quidem Dominum esse uenturum, sed rogat ut hec beneficia non tantum oculis carnalibus uideat , sed purissimo cordis intueatur aspectu. Misericordia enim Patris saluator est Dominus, quem sibi illuminatione uere fidei cohors beata poscebat ostendi, non tantum carnis uelamine coopertum, sed potentie sue claritate conspicuum. Nam idem cum de ipso diceret, addidit, da nobis, id est, concede salutare tuum quasi amplectendum, quasi possidendum, quasi munere eterne glorie perfruendum.  Perfidis enim tantum apparuit, non etiam datus. Da ergo dicit, ut cum in mente nostra celesti dono recipitur, nullis tentationibus auferatur.

uers. 8. Audiam quid loquatur in me Dominus Deus: quoniam loquetur pacem in plebem suam, et super sanctos suos. uenit ad tertiam partem, in qua pulcherrimo schemate predicat Domini Saluatoris aduentum. Nam postquam deprecatus est ut ei Dominus appareret, quasi petitionis sue compos, subita illuminatione completus, dicit: Audiam, id est, non mihi loquendo officiam, qui iam sentio me accepisse quod credam. Quod genus locutionis Scripture diuine proprium esse cognoscimus, quando nichil tale  in libris secularibus inuenitur. uides prophetie potentiam hoc dicto fuisse reuelatam.  Intus enim loquitur Dominus, id est Spiritus sanctus, ut Psalmista foris fari posse uideatur; intrinsecus audit, ut extrinsecus audiatur; dicit tacitus propheta, quod uerberato ere a populis possit audiri. Sequitur, quoniam loquetur pacem in plebem suam, et super sanctos suos. Pax Dei Christus est Dominus, quam locuturum dicit Spiritum sanctum, quoniam est de eius incarnatione dicturus. Plebi dixit, sed sue, non indeuote, id est sanctis qui Deo Domino probabili conuersatione placuerunt. His enim pax est Dominus Christus, infidelibus autem scandalum et stultitia, qui bellum in sacrilega mente patiuntur, quia pacis auctorem rectis semitis non sequuntur. Sed hunc uersum paulo diligentius perscrutemur, quoniam scelestas mentes ueritatis ipsius  attestatione conuincit. Hic [ed., hinc] enim euidenter expressum est quid sit Spiritus sanctus, id est Dominus Deus. Ubi sunt qui dicunt Spiritum sanctum Patre et Filio 289 esse minorem, et ita esse subiectum, ut putetur uoluntatis sue iudicium non habere? Audiamus Spiritum sanctum, qui in propheta suo sponte loquebatur Dominum esse Deum. Nam et in Actibus apostolorum de ipso aperte legitur Deum esse Spiritum sanctum, dicente Petro Anania: Cur tentauit Satanas cor tuum mentiri te Spiritui sancto ? Et post paululum, ostendere uolens qui sit Spiritus sanctus, dicit: Non es mentitus hominibus, sed Deo . Nam idem Petrus in Epistola sua dicit: Spiritu sancto misso de celo, in quem concupiscunt  angeli prospicere . Qui si equalis non esset, non in baptismo in nomine Deitatis Patri et Filio reuerendissimo honore cequaretur, sicut ab ipsa ueritate prolatum est: Ite, baptizate omnes gentes in nomine Patris, et Filii, et Spiritus sancti . Quod solum testimonium debet humano generi ualde sufficere, quia ubi unum nomen Deitatis dicit, ibi aut nature aut potentie diuersitas non habetur.

uers. 9. Et in eos qui conuertuntur ad ipsum: uerumtamen prope timentes eum salutare ipsius, ut inhabitet gloria in terra nostra. Qui conuertuntur ad ipsum, significat penitentes, qui mundi pestifera libertate derelicta, felicia eius eligunt subire seruitia. Nam cum orbis uniuersus idolorum turpissima deuotione  flagraret, soli Iudei putabantur prope timere Dominum, qui per Moysen lege suscepta, uni Deo uidebantur esse deuoti. Sed ideo dictum est: prope timentes, quia carnaliter omnia gerentes, diuersis eum culpis contumaciter irritabant. Non enim timere, sed prope timere dicti sunt qui legem ipsius carnaliter, non spiritualiter acceperunt. Ut autem hoc de ipsis dictum intelligas, sic et Apostolus ait: Et ueniens euangelizauit pacem uobis, qui eratis longe; et pacem his qui prope . Sed quamuis tales fuissent, tamen Dominus Saluator de ipsorum elegit carnaliter gente procreari. Inde enim uirgo Maria que peperit Christum: ibi conuersatus est Dominus; ibi miracula, que a fidelibus et leguntur et creduntur, effecta sunt.

 uers. 10. Misericordia et ueritas obuiauerunt sibi: iustitia et pax complexe sunt se. Hoc schema dicitur somatopeia, id est corporis attributio, quando rebus incorporeis corpora tribuuntur. Nam cum misericordia et ueritas, pax et iustitia incorporea sint, duabus gressum, duabus dedit amplexum, quod utique constat esse corporeum. Postquam uero dixit ex qua gente esset Dominus nasciturus, nunc que prestiterit aduentus sancte incarnationis exponit. Ipso quippe prestante, duo Testamenta in unius seriem copulationis adducta sunt; in Nouo enim misericordia est, in qua per gratiam liberatur genus humanum; in ueteri ueritas, ubi lex et prophetarum annuntiatio continetur; sicut in septuagesimo psalmo iam dictum est. Hec autem duo sibi obuiauerunt, non ad exercendam  contrarietatem, sed ad gratiam promisse perfectionis implendam. Unum quippe constat factum, quod temporibus probabatur esse diuisum. Et ut genus ipsum federis euidenter exprimeret, hoc ipsum uaria nominum iteratione geminauit, amplexu quodam dilectionis duas res, id est iustitiam et pacem in mutuam protinus uenisse concordiam. Quod fieri solet, quando se homines post longum tempus uidentes, nexu brachiorum studio caritatis astringunt.

uers. 11. ueritas de terra orta est, et iustitia de celo prospexit. ueritas de terra orta est, quando ex Maria uirgine uerbum caro factum est; sicut ipse dicit: Ego sum uia, ueritas et uita . Iustitia  de celo prospexit, quando humano generi periclitanti Filius Dei mirabili dispensatione subuenit. Potest et aliter hic sensus intelligi. ueritas de terra oritur, quando confessio peccatoris offertur; iustitia de celo prospicit, quando fit remissio peccatorum. Quod in publicani illius oratione prouenit. ueritas enim de terra orta est, quando ima respiciens, confitendo peccata sua Deum rogabat; iustitia uero de celo prospexit, cum descendit iustificatus publicanus magis quam ille phariseus.

uers. 12. Etenim Dominus dabit benignitatem, et terra nostra dabit fructum suum. Et iste quoque uersus ad penitentis humilitatem competenter aptatur. Ipse enim sua benignitate donat confessionis affectum, id est imbrem prosperrimum lacrymarum; ut  caro nostra piis fletibus irrigata, premia possit afferre copiosa.

uers. 13. Iustitia ante eum ambulabit; et ponet in uia gressus suos. Pari etiam modo et hunc uersum ad illos aptandum esse dicimus, qui supplicationibus piis a Domino corriguntur. Iustitia quippe ambulabit ante eos, quando, malorum suorum ueritate recognita, remitti sibi humiliter petunt quod sceleratis ausibus perpetrarunt; et quod gaudentes male ligauerunt, per beneficia pie lamentationis absoluant. Tunc enim uere ponunt in uia, id est in Christo gressus suos, qui ante semitis detestabilibus errauerunt.



Conclusio psalmi.

Audiuimus, beate Dauid, quid intus tibi locutus fuerit Dominus. Pax ista et super nos ueniat, que in  tuo corde regnabat. Ecce uerum Regem, quem uirtus talis regebat; templum iustitie, palatium pietatis, thesaurarium misericordie. Iure tibi subiacebant terrena, cui talis Dominus imperabat. Ecce quod ultra omne imperium, supra omne possit esse preconium: de tuo semine omnipotens uerbum carnem sumpsit, per quod humanum genus salutare donum redemptionis accepit.



EXPOSITIO IN PSALMUM LXXXu.



Oratio Dauid.

Oratio nomen homonymum est, cuius etymologia est oris ratio; que quando inter humana iudicia dicitur, a disertis artificiosa nimis [mss. A., F., animi] subtilitate componitur; quando Deo funditur simplici  atque humili supplicatione profertur. Sed hec humilitas atque puritas deprecationis sancto uerbo sic conuenit; si duas naturas in Christo Domino  confiteamur perfectas atque uerissimas, id est, Dei et hominis. Tunc enim ueracium uerborum nulla contrarietate turbabimur, si sanctis proprietatibus apta reddamus. Nam si uis nosse potentiam Deitatis eius, audi Euangelium: In principio erat uerbum, et uerbum erat apud 290 Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil . Et si uis infirmitatem hominis cognoscere, audi Paulum apostolum dicentem: In similitudinem hominum factus, et habitu inuentus  ut homo. Humiliauit semetipsum factus obediens usque ad mortem, mortem autem crucis . Et ideo quando a parte humanitatis sue loquitur, Diuinitatis [ed., humilitatis] fragilitas non putetur [mss. A., F., Diuinitati fragilitas non imputetur]; quia sic humana extulit, ut nullatenus diuina minuerit. Idem ergo atque unus Dominus Christus oratur, quia Filius Patris est: orat, quia Filius hominis est. Inde Creator, hinc creatus; inde Dominus, hinc seruus; hinc mortalitatis nostre particeps, inde mortis ipsius interemptor. Hinc est quod per libros diuinos aptissimis locis duas operationes suas semper ostendit. Quod si hec, deuotus lector, fideli mente seruaueris, omnia ueraciter tibi constare posse cognosces. Illud preterea debemus agnoscere firmoque animo  continere, quod oratio quando a Domino Christo funditur, institutio est sancta fidelium, forma bonorum, sincere humilitatis exemplum; cum a subiectis agitur, satisfactio delictorum, confessio criminum, lauacra culparum. Ibi magisterium est docentis; hic abolitio postulatur erroris. Nam sic innocens orauit, quemadmodum et crucem sine aliqua culpa sustinuit. Lazarum plorauit, ut nobis proximi ostenderet caritatem. Persecutores fugit, ut nobis audaciam inconsulte temeritatis auferret. Hec enim et his similia prouidus Doctor effecit, quatenus et ueritatem sancte incarnationis ostenderet, et futuris Manicheis ceterisque talibus obuiaret. Dauid autem quod positum est, Dominum significat Saluatorem; siue quia interpretatio eius  manufortis  ac desiderabilis habetur; siue quia ex eius generatione descendit; humanitate enim eius est filius, diuinitate Dominus et Creator. Quod si hoc gubernaculum imprudens nauta reliqueris, in asperrimas cautes nauim tue fidei sine dubitatione confringes. Et nota quod hic psalmus secundus est, qui orationis titulo prenotatur.



Diuisio psalmi.

Per totum psalmum orat Dominus Christus, in prima sectione dicens que ipsi tantum probantur aptari. Secunda pro membris suis, quorum ipse caput est, humilius deprecatur. Tertia ex sua iterum persona reloquitur, quod ad eum specialiter intelligas pertinere. Sed hec omnia unus atque idem Deus  homo loquitur Christus.



Expositio psalmi.

uers. 1. Inclina, Domine, aurem tuam ad me, et exaudi me, quoniam egenus et pauper sum ego. Ex forma serui  Christus omnipotenti supplicat Patri, ut eius exaudiatur oratio. Nam quod dicit: Inclina, ostendit quia se ad ipsum extendere non poterat humana conditio, nisi ipse suam Maiestatem piissimus inclinaret. Aurem enim dicit, non istam corpoream, sed auditum illum spiritualem, quo petentium uota cognoscit. Nam per tropologiam talia de Deo dici, frequenti expositione iam nota sunt. Exaudi autem me, significat, ut mea desideria compleantur; quatenus resurrectione ego quoque  saluus fiam, cuius morte mundum constat esse saluandum. Dicendo enim egenum se esse et pauperem, conditionem, quam susceperat humanitatis, ostendit, que ex se nichil habere potest, nisi quod largitate Diuinitatis acceperit. Audiant egeni et pauperes, suosque animos tali gloria consolentur, quando rerum Dominus hoc de se dicit, quod pusillanimes frequenter applicandum putant esse miseriis. Sed nec illos excludit, qui in diuitiis suis pura Domino mente famulantur; egenus enim et pauper Dei est, quisquis meruerit mundi istius peruersitate uacuari.

uers. 2. Custodi animam meam, quoniam sanctus sum: saluum fac seruum tuum, Deus meus, sperantem in te. Potenter exsequitur qui sit egenus et pauper, scilicet Dominus Christus, qui se ueraciter  sanctum dicit, quia mundi istius illecebras celestis uite conuersatione calcauit. Audiant Apollinariste habere animam Dominum Christum, et perfecti hominis sumpsisse naturam; quia non poterat non habere eam, ad quam specialiter probatus est uenisse saluandam. Nemo enim liberat quod de peruasoris potestate non eripit; etsi non sit apud defensorem quod uindicat, captiuitatis suscepte conditio perseuerat. Et respice quam salutaris nobis forma proposita est. Ille qui se ueraciter dixerat esse sanctum, et a mundi illecebris alienum, saluum se a Diuinitate fieri deprecatur, ut nos instrueret salutem non esse in humanis uiribus constitutam, sicut et propheta Ieremias dicit: Maledictus homo qui spem suam ponit in homine, et a Deo recedit cor eius , etc.

uers. 3. Miserere mei, Domine, quoniam ad te clamaui tota die. Unus atque idem Deus et homo Christus iehsu misericordiam petit, qui misericordiam donat; docens perseuerantia deprecationis pietatem Domini modis omnibus impetrandam; sicut ipse in Euangelio docet: Bonum est orare, et non deficere . Audiant hunc locum, qui penitentiam agere in uite sue termino praua uoluntate desperant, et se ad excusandas excusationes impia uoluntate conuertunt, cum in euangelica lectione cognoscant latroni affixo iam cruci momentanea celeritate subuentum; et cetera similia, que textus Scripture diuine ad spem nutriendam mortalium  mirabili benignitate concedit. Semper supplicare nos decet, qui frequenti culpa delinquimus. Inestimabile malum est ipsos homines spem sibi saluberrimam tollere, cum diuina clementia sine cessatione nos sibi iubeat supplicare. Petamus hoc et etate florida, petamus in iuuentute positi, petamus et in occidua senectute perducti. Nunquam cessare debet a precibus, qui punienda prauitate peccauit; ne dum tempus supplicationis querimus, misericordiam Domini nobis tali persuasione tollamus. Nam cum dicitur, tota die, totius uite tempus ostenditur, ut per multa tempora annorumque curricula quasi unius diei continuus clamor esse monstretur. Magna siquidem uoce ille clamat ad Dominum, qui quamuis lingua  taceat, bonis tamen operibus perseueranter exclamat.

291 uers. 4. Letifica animam serui tui, quoniam ad te, Domine, leuaui animam meam. Iucundari petit animam suam fons hilaritatis et origo letitie, ab illa scilicet parte qua seruus est. Seruum se enim merito dixit, quoniam ex Maria uirgine natus est, que se profitetur ancillam. Nam dum ei angelus ex ipsa nasciturum Christum Dominum nuntiaret, illa respondit: Ecce ancilla Domini, fiat mihi secundum uerbum tuum ; sicut et in alio psalmo dicit: Ego seruus tuus, et filius ancille tue . Letificari ergo petit animam suam, quia non eam deorsum inclinauit ad terram, sed leuauit semper ad Dominum, ubi est uera letitia, et sine  fine securitas. Sic caput Ecclesie referens gesta propria, membris ceteris donauit exempla.

uers. 5. Quoniam tu, Domine, suauis ac mitis es; et copiosus in misericordia omnibus inuocantibus te. Non substantialiter, quod nulla potest creatura comprehendere, sed per quintam speciem definitionis, que Grece dicitur , pulcherrime nobis ostenditur quid sit Deus. Suauis, quia post amaritudinem huius mundi dulcis est ad se recurrentibus. Mitis, quia diu sustinet peccatores. Copiosus in misericordia, quia licet sint nostra numerosa peccata, multo abundantior est pietas, que tot relaxat offensas. Restat ut ei iugiter supplicemus, quando eum audiuimus omnibus inuocantibus se non negare presidium.

 uers. 6. Auribus percipe, Domine, orationem meam, et intende uoci deprecationis mee. Intueamur quam conuenienter orationis istius ordo decurrat. Prius enim fuit ut uox supplicationis ascenderet, ac deinde rogatus audiret. Percipe uero cum dicitur, non aliquid suscipi transitorie postulatur; sed in illis [ed., illius] maiestatis sinibus mauult recondi, quemadmodum per aures ab homine memorie probatur infigi. Additum est, intende uoci deprecationis mee, ut intentus animus aperiret auditum. Quod totum per allegoriam dicitur, ut potentia Diuinitatis per humanas consuetudines intimetur.

uers. 7. In die tribulationis mee clamaui ad te; quoniam exaudisti me. Cum superius dixerit: Clamaui ad te tota die; hic quoddam facere uidetur  magne petitionis augmentum, dicendo: In die tribulationis mee clamaui ad te. Nam licet a sanctis uiris iugiter Domino supplicetur, in tempore tamen tribulationis enixius petitur, quando subuenire necessarie postulatur. Considerandus est autem hic modus locutionis, qui in Scripturis diuinis frequentissime reperitur, ut ideo se dicat clamasse, quoniam exauditus est, dum clamor precedat, ut Deus possit audire. Que figura dicitur anastrophe, id est peruersio, que fit quoties aut sensus aut uerba pro aliquo decore uertuntur.

uers. 8. Non est similis tibi in diis, Domine; et non est secundum opera tua. Magna laus breui definitione conclusa est. Dicendo enim: Non est similis  tibi in diis, idola significat paganorum, que adhuc in mundo nefanda deuotione colebantur; sicut et alibi dicit: Quoniam omnes dii gentium demonia . Potest hoc et ad homines aptari, qui dii uocati sunt. Sed inspice quia non dicitur quid sit Deus, sed ei similis abnegatur. Que species definitionis Grece dicitur , Latine per priuantiam contrarii eius quod definitur. Addidit quoque, et non est secundum opera tua, id est similis. Et hoc quoque comma sub illa, quam superius dixit, definitione complexus est. Quis enim  celum terramque uel omnia que in eis sunt, momentanea possit celeritate perficere, aut eorum existentias continere?

uers. 9. Omnes gentes quascunque fecisti uenient,  et adorabunt coram te, Domine, et honorificabunt nomen tuum. Cum adhuc sola esset gens Iudaica que unum Deum colere uidebatur, predicit omnes gentes, que idolis tenebantur obnoxie, ad culturam eius esse uenturas; quia Patrem uere colit qui honorat et Dominum Christum: errorem eorum omnino destruens qui putant per uniuersum mundum religionem Domini non esse diffusam. Dicendo enim: Omnes gentes quascunque fecisti, absolute probat uniuersitatem; quia nulla gens existit, nisi quam ipse plasmauit, sicut alibi dicit: Qui fecit celum et terram, mare et omnia que in eis sunt . Addidit quoque, et honorificabunt nomen tuum. Cum Deo dicitur, et honorificabunt nomen tuum, figuraliter significat honorabuntur deuoti ex nomine tuo, quia  cultus hominum non facit honorabilem Deum, quem constat bonorum omnium proculdubio largitorem.

uers. 10. Quoniam magnus es tu, et faciens mirabilia: tu es Deus solus. Hymnum Deitatis, quem superius inchoauit, istius uersus fine conclusit. Nam et diabolus magnum se putauit, quando dixit: Ponam sedem meam ad aquilonem, et ero similis Altissimo ; et superbi hodieque cunctis se estimant grandiores. Sed magnus dici uere non potest, nisi Deus solus, cuius potestati nullatenus ualet aliquid comparari, qui nulla mutabilitate conuertitur, sed semper in nature sue gloria perseuerat. Addidit, et faciens mirabilia: tu es Deus solus. Cum legamus et magos Pharaonis miracula diuersa fecisse, hic dicitur quod ipse solus miracula possit  efficere. ueriloquum dictum, si qualitatem rei uerbi ipsius ueritate pensemus. Illa enim uere nequeunt dici miracula, que ad nullam utilitatem simulata deceptis oculis blandiuntur. Solus enim dictum est, quia sancta Trinitas unus est Deus, personis tantum distincta, non nature discretione separata; sicut et alibi dictum est: Audi, Isrel, Dominus Deus tuus, Dominus unus est ; sic et Isaias dicit: Quoniam iustus es, et non est Deus preter te .

uers. 11. Deduc me, Domine, in uia tua, et ambulabo in ueritate tua: letetur cor meum, ut timeat nomen tuum. Oratione decursa, et laude Diuinitatis competenter impleta, uenit ad secundam sectionem,  in qua pro membris suis orat, ut eis Dominus profutura concedat. Dum dicit: Deduc me, Domine, in uia tua, adhuc ibi non fuisse monstratur; et hoc Domino Christo non potest conuenire, cum ipse dicat: Ego sum uia, ueritas et uita . Sed hoc magis congruenter accipitur a parte fidelium, quorum caput est Dominus: qui nisi deducantur in uiam, id est in Christum, in ueritate uidelicet ambulare non possunt. Sequitur, letetur cor meum, 292 ut timeat nomen tuum. Quid sit timor Domini mirabili ordine declaratur. Nam in timore isto mundano precedit prius causa periculi, aut alicuius angustie; in timore autem Domini premittitur letitia cordis, ut aliquis ad eius timoris dulcedinem uenire mereatur. Et reuera talem decet habere introitum,  quem ad salutem suam humanitas sentit indultum. Hunc iudicem qui formidauerit reus est, illum qui timuerit sanctus est. Et ideo utraque miscenda sunt, ut et sub spe timeamus, et sub timore letemur, sicut in alio psalmo legitur: Seruite Domino in timore, et exsultate ei cum tremore .

uers. 12. Confitebor tibi, Domine Deus meus, in toto corde meo, et honorificabo nomen tuum in eternum. Hoc competenter de omni dicitur Christiano, quia illa est uera confessio, que toto promitur mentis arcano, sicut et lex docet: Diliges Dominum Deum tuum ex toto corde tuo, et ex tota anima tua . Sed et ille ex toto corde confitetur, qui totam spem suam ponit in Domino; nec in caducis seculi solatiis presumit, cum se ad Dominum  uniuersa mentis integritate transtulerit. Nam quod addidit, in eternum, illud significat, quoniam inter sanctos eius laudes Domino iugiter personabit, dum in illa beatitudine premia promissa receperit.

uers. 13. Quoniam misericordia tua magna est super me, et eripuisti animam meam ex inferno inferiori. Et confessio laudis offertur, et misericordie causa subiungitur. Dicendo enim: Quoniam magna est misericordia tua super me, beneficium magnum nescio quod edicit. Subiungendo autem, eripuisti animam meam es inferno inferiori, causa beneficii declaratur. Sed consideremus quia cum dicat infernum inferiorem, infernum demonstrat esse superius. Argumenta talia in topicis dicuntur coniugata, que orta ab uno nomine, uarie commutantur, ut hic positum est,  infernum inferius. Infernum uero non irrationabiliter forsitan arbitramur esse sub terris, cum in ueteri Testamento de Dathan et Abiron legatur: Aperuit se terra, et deglutiuit eos, et uiui descenderunt ad inferos. Sed quo itinere illuc anime transferantur, quoniam in auctoritate diuina non legitur, habemus incertum. Infernum autem habere inferiorem partem Euangelii locus ille testatur , qui dicit, cum impium diuitem ultrix flamma torqueret, leuasse oculos suos, et in sinu Abrahe uidisse Lazarum. Unde apparet utrosque apud inferos fuisse, ut se uidere ualuissent, et illum ex inferiore loco ad superiora oculos eleuasse. Sed licet utrique apud inferos esse uiderentur, pro meritorum tamen discretione  superiorem locum sanctis, inferiorem peccatoribus doctor Augustinus estimat esse deputandum. Unde nunc gratias agens fidelis populus, dicit animam suam ab inferno inferiori, id est penali, esse liberatam.

uers. 14. Deus, iniusti insurrexerunt super me, et synagoga potentium inquisierunt animam meam: et non proposuerunt te ante conspectum suum. uenit ad tertiam sectionem, ubi passionis sue mysterium et gloriam resurrectionis exponit. Loquitur enim Deus homo ex forma serui per id quod de Maria uirgine natus est. Cum dicit iniustos, significat Iudeos, qui ei reddiderunt mala pro bonis. Quod autem ait, super me, ut reum scilicet dicerent innocentem, regemque suum plebs insana trucidaret. Synagoga uero  potentium, congregatio superborum est, que belluino fremitu, et dolosa machinatione consilii iustitiam abiicientes, animam eius adimere quesierunt. Addidit quod sceleratis solet semper mentibus prouenire: Quia non proposuerunt Deum ante conspectum suum. Nam quicunque facinus perpetrat, Deum ante conspectum suum omnimodis non proponit, quoniam si illum credat presentem, protinus a cogitato facinore reuocatur.

uers. 15. Et tu, Domine Deus miserator et misericors, patiens et multum misericors, et uerax. Per singula uerba laudis, maiestas paterna definitur. Que species duodecima definitionis est, quam Greci , Latini per laudem dicunt. Miserator enim est, quia singulis rebus misericordiam facit. Misericors,  quia semper pia est ipsa natura Deitatis. Patiens, quia peccatores sustinet, et ad uotum conuersionis inuitat. Sequitur, et multum misericors. Quod ideo tale uerbum adiecit, quia imbecillitas nostra ipsam plus semper accipit, cum eam frequenti remissione promeretur. Intulit, et uerax, quia nescit promissa sua aliqua imbecillitate subducere. Quod tamen de Patre sic dicitur, ut totum inesse et in Filio, et in Spiritu sancto sentiamus.

uers. 16. Respice in me et miserere mei, da potestatem puero tuo, et saluum fac filium ancille tue. Misericordem Patrem, et patientem, et ueracem, a parte qua passus est Filius rogat, ut respiciat in eum, et celerrima illi resurrectione subueniat. Sic enim misertus est, ut in ipso illam naturam mortalem in  gloriam resurrectionis et eternitatis eueheret; quod tamen sic a Patre postulat fieri, ut a se factum esse declaret. In Euangelio quippe sic ait: Soluite templum hoc, et in triduo edificabo illud . Quod ne aliter potuisset intelligi, euangelista subsequitur: Hoc autem dicebat de templo corporis sui . Sequitur, da potestatem puero tuo; illam scilicet quam ipse testatur: Pater non iudicat quemquam, sed omne iudicium dedit Filio . Puer autem in Scripturis sacris propter innocentiam mentis sepe ponitur Christus, ut Isaias dicit: Quoniam puer natus est nobis, et Filius datus est nobis . Et iterum: Ecce puer meus, suscipiam eum, electus meus, complacuit sibi in illo anima mea . Addidit, et saluum fac filium ancille tue; ancille utique, quia de Maria semper uirgine erat ueraciter et proprie nasciturus; que  angelo sibi partum annuntiante, Domini se profitetur ancillam.

uers. 17. Fac mecum, Domne, signum in bono, ut uideant qui me oderunt et confundantur: quoniam tu, Domine, adiuuisti me et consolatus es me. Signum dicitur ab eo quod uentura significet, et ex hoc quod uidetur quiddam nos aliud sentire commoneat. Et ideo illum euentum Ione  possumus hic fortassis aduertere, qui triduo in uentre ceti demoratus, ad similitudinem dominice resurrectionis est in littore saluus euomitus. Nam et in Euangelio ita dictum est: Generatio mala et adultera signum querit, et signum non dabitur ei, nisi signum Ione prophete  . uides ergo aliud esse negatum; sed hoc tantummodo compromissum. Possumus et hoc signum quod fieri postulauit, 293 ad resurrectionem eius competenter aptare, maxime cum sequatur, in bono. Quid enim illo bono prestantius, quo uirtus diuina declarata, et spes credentium ueraci pollicitatione firmata est? Sequitur, ut uideant qui me oderunt et confundantur; Iudei scilicet qui oderunt Christum, quos petit resurrectionis miraculum uidere, ut eorum duritia se debeat immutare. Confundantur enim, ad bonum respicit; quoniam qui hic de suo malo confunditur, in meliorem partem sine dubitatione transfertur. In isto quippe seculo si confundimur, emendamur; qui autem non fuerint confusi, in illa iudicatione damnabuntur. Adiecit, quoniam  tu, Domine, adiuuisti me, et consolatus es me. Hic ordo uerborum talis est: Ut uideant qui me oderunt; quoniam tu, Domine, adiuuisti me, et consolatus es me. Et confundantur, scilicet quando me uiderint esse gloriosum, quem illi despiciendum esse putauerunt. Adiuuisti, pertinet ad contradictionem altercantium et ad iniusta certamina Iudeorum; in quibus illi semper ueritatis testimonio superabantur. Consolatus es, ad persecutiones seuissimas insanorum, quas ille uelut tempestatis impetum patientissime sustinebat.



Conclusio psalmi.

Consideremus Domini Saluatoris, a parte qua passus est, quam humilis ad Patrem fundatur oratio, qui omnimodis peccata non habuit, sed informans imbecillitatem  nostram, eripi se ab huius seculi periculis postulauit. Quapropter erubescat humana temeritas esse superba, que se non dubitat ream. Christus pro inimicis orauit, mortem patienter excepit; et nos iniurias nostras ulcisci uolumus, si detrahentium sermonibus appetamur. Det ipse patientie munus, qui donauit exemplum; ut eius uestigia sequentes, mortiferos uitare ualeamus errores.



EXPOSITIO IN PSALMUM LXXXuI



Filiis Core, psalmus Cantici.

Propter memoriam reparandam breuiter commoneamus que sepe iam dicta sunt; quia pene in nullam utilitatem putatur esse narratum, quidquid  fuerit in abolitionem transmissum. Filiis Core significant fideles Christianos, quibus propheta ciuitatem Dei predicat, ut eis tante glorie maior augeatur affectus. Nam cum dixit: Filiis Core, ostendit ipsis dicendum, non ipsos esse locuturos. Sequitur, Psalmus Cantici, ut de huius seculi tabernaculis ad intelligentiam superne ciuitatis eleuemur. Psalmus enim de superioribus sonans, commonet nos celestia cogitare, et in eis hymnica exsultatione gaudere.



Diuisio psalmi.

Breuis quidem psalmus, sed duobus diapsalmatibus cognoscitur esse diuisus; quam nos, propositi nostri memores, suis quodammodo diuisionem terminis explicamus. In prima parte propheta loquitur ad fideles,  celestem predicans ciuitatem. Secunda Dominus Saluator eam diuersorum nominum allusione credituram esse pronuntiat, increpans Synagogam, quare ipsa non cognouerit Deum, dum ei fides gentium deuota crediderit? Tertia parte propheta uno uersu futuri seculi beatitudinem tangit. Sic distincta permutatio personarum caliginem nobis cunctam confusionis abstergit.



Expositio psalmi

uers. 1. Fundamenta eius in montibus sanctis. Consuetudo humane cogitationis est, ut cum se copiosa perscrutatione collegerit, in aliquam partem sue deliberationis erumpat. Tale enim huius psalmi uidetur initium, ut cum adhuc propheta de ciuitate  Dei nulla premiserit, ita de fundamentis eius disserere uideatur, quasi aliqua de culmine ipsius ante iam dixerit. Nouus ordo factus est laudis eximie, ut de fundamentis ciuitatis superne propheta sumere uideretur initium, quatenus magna soliditas totius culminis appareret, cuius prius fundamenta laudata sunt. Non immerito, quoniam fundamentum eius Christus est Dominus, qui sic Ecclesiam suam continet, ut nulla possit quassatione titubare, sicut dicit Apostolus: Fundamentum enim aliud nemo potest ponere, preter id quod positum est, quod est Christus iehsu . Merito ergo ab ipso sumpsit exordium, quem rerum omnium constat esse principium. Iosephus quoque  uernaculus Iudeorum in libro octauo Antiquitatum titulo tertio multa de templi constructione locutus  est, quod a Salomone fabricatum esse dignoscitur. Nos enim et tabernaculum, quod eius imago primitus fuit, et templum ipsum fecimus pingi, et in corpore pandecte nostre grandioris fecimus collocari; quatenus, quod Scripture diuine textus de ipsis eloquitur, oculis redditum clarius panderetur. In montibus autem sanctis, significat apostolos et prophetas, qui soliditate fidei et excellentia sanctitatis montes uocantur. Merito ergo tali uocabulo nuncupati sunt, in quibus est uera Dei Ecclesia constituta.

uers. 2. Diligit Dominus portas Sion super omnia tabernacula Iacob. Ecce iam de illa ciuitate loquitur, cuius ante fundamenta laudauit. Que figura dicitur  anastrophe, id est inuersio: quoties ea que superius dicenda sunt, ponuntur inferius. Dicit enim: Diligit Dominus portas Sion. Sion  mons est Ierosolymitanus, interpretatus specula, per quem Ierusalem illa futura decenter aduertitur. Cuius portas diligit Dominus, id est fidem, caritatem, baptisma, penitentiam, et quidquid in illam ciuitatem acquisitos populos intromittit. Siue  duodecim apostolos significant, quorum sancta predicatio fidelibus eterni Regis palatia reserauit. Studiose uero perquirendum est quod addidit, super omnia tabernacula Iacob. Tabernacula Iacob, significant Ecclesiam catholicam, que modo construitur. Hec contra seculi huius aduersitates expeditionali semper exercitatione confligit. 294 Et quoniam  ista future illius Ierusalem portat imaginem, ubi est beata uita et eterna felicitas, merito supra istam illa spiritualis diligi dicitur, in qua iam nichil confusionis, nichil perturbationis esse declaratur. Et intuere quia illa sic plus amari predicitur, ut et ista sine dubio diligi sentiatur.

uers. 3. Gloriosa dicta sunt de te, ciuitas Dei. More suo futura pro preteritis ponit. Nam ista ciuitas in secunda parte Domini attestatione laudabitur: de qua merito gloriosa dicta referuntur, que Creatoris sui cognoscitur uoce predicanda.

uers. 4. Memor ero Raab et Babylonis scientibus me: ecce alienigene, et Tyrus, et populus Aethiopum, hi fuerunt in ea. Secunda pars psalmi huius uelut quedam nubes aperitur, de qua Dominus tonans,  fidelibus recordationis sue munera pollicetur, significans per allusiones nominum eos de uariis gentibus colligendos. Raab meretrix fuit, que exploratores Iesu Naue ad Iericho uenientes occulte suscepit, et per aliam partem, ne deprehenderentur, emisit. Cuius uocabulum significat superbiam, que diuina largitate conuersa, Domini meruit impetrare clementiam. Hec ergo figuram gestat Ecclesie, que suscipiens animas superbie uitio periclitantes, alio itinere, id est humilitatis et patientie dimittit ad uitam. Babylon quoque ciuitas est mundi, que confusio interpretatur. Indicat enim seculi istius populos, qui probrosis idolis cecatis mentibus seruiebant; sed misericordia Domini illuminati facti sunt Christiani. Hoc ergo dicit Raab et Babylonis se memorem, id est  mundi istius populos, qui tamen ad eius se culturam humiliter transtulerunt. Sic Phariseis superbientibus in Euangelio ipse respondit: Amen dico uobis, quia publicani et meretrices precedent uos in regnum celorum . Sequitur, Ecce alienigene, et Tyrus, et populus Aethiopum, hi fuerunt in ea. In sensu eodem perseuerat. Alienigene sunt a Iudaico populo quidem extranei; sed illis non credentibus in penetralia Ecclesie sunt recepti: sicut in Actibus apostolorum dicit: uobis quidem oportebat loqui uerbum Dei; sed quia repulistis illud, et indignos uos iudicastis eterne uite, ecce conuertimur ad gentes . Tyrus significat angustiam que de penitentium afflictione procreatur. Populus Aethiopum,  qui peccatorum fuerant obscuritate teterrimi; sed in ista Domini ciuitate collecti sunt, de quibus refulgentium sanctorum numerus in illa patria compleatur. Ecce ipsa sunt que predixit uersus ille superior: Gloriosa dicta sunt de te, ciuitas Dei. Nam quid gloriosius, quam ut tanta feditas prius errantium populorum in unam sancte ciuitatis pulchritudinem conueniret? Et memento quod genus istud locutionis Scripture diuine proprium esse iam diximus; scilicet ut per nominum interpretationes uoluntas possit intelligi dictionis.

uers. 5. Mater Sion dicet: Homo, et homo factus est in ea: et ipse fundauit eam Altissimus. Ecclesie catholice Matrem Synagogam forsitan hoc loco non inconuenienter aduertimus, quam per Sion montem  frequenter intelligendam esse iam diximus, que ex maxima parte populorum solum hominem dicebat Dominum Saluatorem; quia Deum nec credere, nec intelligere merebatur. Et hic figenda est media, quoniam illud quod sequitur sensum alterum uidelicet intromittit. Sequitur quippe, et homo factus est in ea; quod iam confirmatiue legendum est. Non enim hic sic dicit hominem factum, sicut superius Synagoga dixit; illa enim errando solum hominem putauit; nunc autem Dominus de se confirmat definitiua sententia, et homo factus est in ea: quoniam reuera assumpta carne Deus factus est homo; sicut et Euangelista dicit: uerbum caro factum est , id est Filius Dei factus est homo; non ut Diuinitati aliquid imminueret, sed ut humanitatis naturam,  quam liberare predestinauerat, dignanter eueheret. Et ne forsitan Dominum Christum crederes temporalem, addidit, et ipse fundauit eam Altissimus; ille scilicet qui tantum putabatur homo iehsu Christus Synagogam ipse sua dispositione fundauit. Et non solum legem per Moysen dedit, uerum etiam ante mundi initium ipse noscitur fuisse principium; sicut ipse in Euangelio testatur: Ego sum principium, propter quod et loquor uobis . Merito ergo dictus est Altissimus, ut nulla heresis Patrem diceret esse maiorem.

uers. 6. Dominus narrauit scripturas populorum et principum: horum qui fuerunt in ea. Illa prenuntiat que sit ipse tempore incarnationis de scripturarum ueterum commemoratione dicturus. Commonet  enim frequenter in Euangelio que de ipso predixerit Moyses, et que prophete, ut et minus credentes instrueret, et se earum auctorem esse monstraret. Ipsi enim sunt principes Moyses et prophete qui fuerunt in Synagoga, quorum erat testimonium narraturus. Et ne alios principes fortassis aduerteres, dicit, horum qui fuerunt in ea, id est in Synagoga.

uers. 7. Sicut letantium omnium nostrum habitatio est in te. uenit ad tertiam partem, in qua iterum propheta reloquitur, quam in uno uersu et cepit et finit: breuiter comprehendens quod sermonibus quamuis longis non poterat explicari. Que figura dicitur brachylogia, id est, breuis locutio, cum plura paucis amplectimur. uis enim audire quam sit incomprehensibilis  illa letitia, dicit Apostolus: Quod nec oculus uidit, nec auris audiuit, nec in cor hominis ascendit, que preparauit Deus diligentibus se. Quapropter pulchre hic dictum est: Sicut letantium, quia non erit ipsa letitia qualis hic agitur; ut modo filiorum susceptione letemur, modo diuitiarum et honorum munere gaudeamus, et cetera que exsultationem faciunt, quando magnis nisibus temporaliter acquiruntur. Sed illud tanto est maius, ut istius mundi quamuis plenissimum gaudium, uix aliqua imago aut similitudo futuri seculi esse dicatur. Addidit, omnium nostrum habitatio est in te. Omnium nostrum significat fideles, qui Dominum Christum aut uenturum, aut uenisse crediderunt. Habitatio est in te, ad Ierusalem loquitur, cui superius dixit: Gloriosa dicta sunt de  te, ciuitas Dei. Sed in hac habitatione iustorum cessauit afflictio: orare transit, sed laudare succedit: perpetua securitas manet, quia peruersitas nulla miscetur: eterna letitia perseuerat, quoniam nequaquam contrarietate aliqua constat esse uiolandam.



295 Conclusio psalmi.

Laudata est demonstratiuo genere ciuitas illa fidelium, non temporalibus bonis, sed eterna felicitate mirabilis, de qua pauca uisa sunt dici, et tamen omnium animi probantur stupore completi. Hec siquidem laus non extenditur argumentatione uerborum, nec humana crescit industria, sed magna potius breuitate constringitur, ut uel aliquid exinde capi posse uideatur. Beatus nimis qui illuc Domino  ducente peruenerit, ubi cogitatio cuncta uincitur, quelibet desideria superantur; et quod est dulcissime securitatis genus, talis ibi felicitas accipitur, que nulla contrarietate perdatur. Presta, Domine, ut quod hic uerbis explicare non possumus, ibi te donante cernamus. Ista quoque Ierusalem que adhuc in terris est et typum gerit illius celestis arcani, in secunda diuisione laudata est; merito ubi est tantarum rerum domicilium uisuale uirtutum. Ibi enim piscinam natatoriam in figura sacri baptismatis, ut curaret infirmos, descendens Angelus commouebat. Ibi Siloa  ceci tenebras lauit, et damnatis oculis lucis dona restituit. Ibi mensa Christi celestibus plena deliciis spiritualiter saturauit apostolos; et ne nos ab illa cena relinqueremur  impasti, sacer calix et communicationem nobis prestitit et salutem. Ibi lapis durissimus uestigia pii Redemptoris ostendit, quando ante Pilatum iudicem constitit audiendus. Ibi columna religati in se Domini flagella testatur. Ibi spinea corona cernitur, quam ideo salutari Domino constat impositam, ut totius mundi aculei collecti frangerentur. Ibi arundo seruatur, que caput Domini percussit, ut ipsum esse initium rerum terris omnibus nuntiaret. Ibi crux illa salutis et glorie loci reuerentiam consecrauit. Ibi manet lancea, que latus Domini transforauit, ut nobis illius medicina succurreret. Ibi credentes hodie ipsius sepulcra uiuificant. Ibi resurrectionis locus ad celos euehit corda fidelium. Ibi Sion ille montium  precipuus, ubi residentibus discipulis in cenaculo, clausis ianuis, mirabiliter Saluator intrauit; et cetera que diues illa patria Domini passione promeruit. Sed cum tot miraculis decora resplendeat, et in modum stellarum alterum possideat celum, quis eam paruam audeat dicere, que sanctissima fide orbis terminos probatur implesse? Ibi siquidem humanum pascit aspectum, quod est credere beatorum.



EXPOSITIO IN PSALMUM LXXXuII.



Canticum psalmi, filiis Core, in finem, pro Maheleth [mss., Meleth] ad respondendum, intellectus Eman Isrelite.

Cum memoriam tuam, studiosissime lector, frequenti expositione formatam retinere non ambigam, quid significet Canticum psalmi, filiis Core, in finem,  restat ut que noua sunt huius tituli sequentia perscrutemur. Maheleth interpretatur chorus diuina uerba decantans. Subiecit, ad respondendum, significans organa musica preuenisse, et chorum respondisse solemniter. Sequitur, Intellectus Eman Isrelite. Eman interpretatur frater eius; quo uocabulo Dominus Christus appellat eos qui preceptis eius operibusque deuoti sunt, sicut ait in Euangelio: Ite, dicite fratribus meis . Isrelite Deum uidentes, quod utique illis accidere manifestum est, qui per obedientie mysterium sancta Domini luce radiantur. Sed cum de passione Regis Christi sit psalmus iste dicturus, et ad imitationis exemplum trahat fidelissimos Christianos, ideo premissus est chorus ad respondendum; ut sicut illi ex multis uocibus unum  concentum faciunt, sic Christo Domino respondeat deuotorum adunata collectio. Hi sunt etiam Isrelite, qui eius fratres nuncupari celesti largitate meruerunt.



Diuisio psalmi.

Per totum psalmum Dominus Saluator eloquitur a dispensatione qua passus est. In prima narratione Patris deprecatur auxilium: per similitudines uarias contemptum suum refert, quem illi illaturus erat populus Iudeorum. Secunda que sit passurus enumerat, asserens mortuos non esse a medicis suscitandos, ut possint Domino confiteri. Tertia narratione negat misericordiam Domini sepultos edicere, aut perditos laudes Domini personare: propterea resurrectionem sibi celerrimam uenire deprecatur.  In orationis sue uero tramite perseuerans, loquitur a parte membrorum, diuersas commemorans passiones, quas tam ipse pertulit quam eius plebs deuota sustinuit.



Expositio psalmi.

uers. 1. Domine Deus salutis mee: in die clamaui, et nocte coram te. In octogesimo quinto psalmo diximus orasse Christum per id quod de Maria uirgine natus est: designans humilitatem imbecillitatis humane, quam est dignatus assumere. Qui simili modo etiam hic cum Patrem precatur, nobis quemadmodum supplicare debeamus ostendit. Nam qui salutis sue Deum profitetur auctorem, omnia que oportuerant  dici plenissime ac breuiter explicauit. Sic magister optimus frequenter admonere non desinit, quod humano generi nouit profuturum. In die autem letitiam significat, et nocte aduersitatem declarat; ut quoniam utrumque tempus humanam uitam complectitur, iugiter se ad Dominum clamasse declararet.

uers. 2. Intret oratio mea in conspectu tuo: inclina aurem tuam ad precem meam, Domine. Magna uirtus hic sincerissime orationis ostenditur; ut uerba ueracia non in auras tenues dissipentur, sed quasi quedam persona ad conspectum Domini introire uideatur, et mandatum opus agere, quo caro nostra non ualet peruenire. Inclinat autem aurem suam Dominus, cum misericors dignatur audire, non ex parte corpulentie sue, quam eum frequenter diximus non habere,  sed uirtutis sue operatione mirabili.

uers. 3. Quia repleta est malis anima mea, et uita mea in inferno appropiauit. Considerandum est 296 quod nouo modo ideo se postulat audiri, quoniam animam suam malis dicit esse completam; malis utique non suis, qui peccata non habuit, sed delictis mundi quibus laborabat humanitas. Hec enim pius miserator ad anime sue molestiam traxerat, dum omnibus condolebat, sicut et in trigesimo quarto psalmo dixit: Retribuebant mihi mala pro bonis, sterilitatem anime mee ; non quia ipse sterilis erat, sed quia de illorum incredulitate se perhibebat esse ieiunum. Potest et ad huius propriam tristitiam trahi, si hoc uerbum ad illas iniquitates referas, quas ei Iudaicus populus inferebat.  Sequitur, et uita mea inferno appropiauit. Hoc ad tempus gloriose pertinet passionis; sicut in Euangelio dicit: Tristis est anima mea usque ad mortem . Nam propter nos doluit, et mortem nostram propter nos excepit.

uers. 4. Aestimatus sum cum descendentibus in lacum: factus sum sicut homo sine adiutorio. Culpat eos qui putabant eum mortuum fuisse communiter. Que figura dicitur parabola, id est rerum genere dissimilium comparatio. Multum enim discrepans fuit, illam singularem et mirabilem passionem morientibus reliquis hominibus comparare. Quod schema multos uersus inferiores amplectitur. Lacum enim dixit uel sepulcri locum, uel inferni altissimam profunditatem. Sequitur, factus sum sicut homo sine  adiutorio. Factus sum, apud eos scilicet qui deitatem eius insanis mentibus non credebant, qui putabant eum cum reliquis mortalibus interiisse.

uers. 5. Inter mortuos liber. Sicut uulnerati dormientes proiecti in monumentis [ms. A., in sepulcris], quorum non meministi amplius: et ipsi de manu tua expulsi sunt. Hic specialiter designat personam suam; solus enim inter mortuos liber fuit, qui ipsa quoque mortis claustra confregit. Ipsius enim tantum mors libera, quia et uoluntaria fuit, qui potestatem habebat ponendi animam suam et iterum sumendi eam . Sed cum ille esset inter mortuos liber, estimatus est tamen a dementibus sicut uulnerati dormientes. uere autem dictus est Dominus liber, qui humanum  genus liberare dignatus est. Adhuc enim de illis uanissimis dicit, qui putabant Dominum lancea uulneratum, occisum pariter et sepultum, sic quasi unum ex hominibus sceleratis generaliter transiisse. Sed ad discretionem suam addidit, quorum non meministi amplius, id est de quibus non habes curam; quoniam peccatis facientibus a te redduntur alieni. Quod etiam in alio psalmo de impiis dicit: Periit memoria eorum cum sonitu . Addidit, et ipsi de manu tua expulsi sunt. Iusta redditur pena proteruie; ut qui Dominum Christum sine adiutorio Diuinitatis esse putauerant, ipsi a manu Domini probarentur expulsi, dum a gubernatione eius peccatis facientibus reddebantur extorres.

uers. 6. Posuerunt me in lacu inferiori: in tenebris  [mss. G., F, in tenebrosis] et in umbra mortis. Adhuc estimationes referuntur dementium Iudeorum. Lacus enim et pro inferno ponitur, et pro sepultura foueali, et pro mundi istius profundissima calamitate sentitur. Quod hic uoluit intelligi, quia eum persecutores sui in abiecta mortis conditione posuerunt; ut quamuis iniuste probarent mortuum, non crederent uindicandum. In tenebris, id est sub obliuionis cecitate derelictum atque preteritum, quem nemo requireret, nemo saluaret. In umbra mortis, peccatorum indicat locum, quia mors delinquentium umbrosos ac tenebrosos patitur manes, dum eis gaudium non relucet, qui perpetua tristitie sue obscuritate demersi sunt. Umbra uero ponitur et in bono, ut est illud: Sub umbra alarum tuarum ; et alibi: uiuemus in umbra eius . Et ideo pro locorum qualitate uerbum hoc multifaria significatione uariatur.

uers. 7. In me confirmata est ira tua, et omnes elationes tuas super me induxisti. Sic putabant illi qui in suam perniciem potius preualere permissi sunt, quia per iram Dei iehsu Christus ad Passionis pericula peruenisset; sicut euangelista dixisse infidelem populum refert: Eripiat eum si uult . Sequitur, et omnes elationes tuas super me induxisti. Hoc adhuc dicitur quantum ad deliberationem pertinuit nefariam Iudeorum. Credebatur enim Deus induxisse super Christum elationes, id est amplissimas indignationes, quando eum pertulit crucifigi: mortem illam putantes penalem, cum dispensationis  eius gloriam non uiderent.

uers. 8. Longe fecisti notos meos a me: posuerunt me abominationem sibi: traditus sum, et non egrediebar. uenit ad secundam narrationem, in qua per augmentum molestiarum actum sue memorat passionis. Nam cum superius dixerit persecutorum suorum nefandissimum contemptum, nunc dicit notorum [ed., fugatorum], significans apostolos. Notos enim ipsos appellat, qui eum perspicuis sensibus conspicere meruerunt. Ille enim omnes notos habuit uirtute diuinitatis sue; ipse autem sciebatur a paucis. Isti ergo noti longe facti sunt, quando ipsius passione dispersi sunt; sicut legitur: Percutiam pastorem, et dispergentur oues gregis . In  abominationem uero tunc positus est, quando pretereuntes scribe et pharisei crucifixo imputabant dicentes: uah! qui destruit templum Dei, et in triduum edificat illud , etc. Sequitur, traditus sum, et non egrediebar. Mirabilis subtilisque sententia. Traditus est a Iuda cohortibus insanorum, sed se permittente detentus. Sustinuit infirmas manus potentissimus Dominus, ligatus est uinculis qui loco non potest claudi, audiuit exsecrandas iniurias, quem angeli cum tremore collaudant. uerumtamen non est egressus de illa nube corporis sui, nec apparere uoluit quid posset, qui totum pertulit quod crudelitas Iudaice prauitatis ingessit. Non est enim egressus, quando minime quid preualeret ostendit. Siue de custodia dicit in qua eum Pontius Pilatus  quasi hominem retrusit inualidum.

uers. 9. Oculi mei infirmati sunt pre inopia; clamaui ad te, Domine, tota die: expandi manus meas ad te. Cum oculos corporales Christi Domini nusquam infirmatos fuisse legerimus, multo magis nec interiores eius egrotasse putandi sunt, qui semper sanctitate micuerunt. Restat ut oculos Christi apostolos intelligere debeamus, qui in corpore eius, id est in Ecclesia, tanquam oculi celesti lumine uiguerunt. Hi tamen infirmati sunt pre inopia, quia necdum acceperant Spiritum sanctum, quo confortati postea nullatenus humana tormenta timuerunt. Inopia enim dicitur econtrario, ubi nulla est copia. Additum 297 est, clamaui ad te, Domine, tota die. Hic distinctio ponenda est, ut ista continuatio totius diei  ad clamorem, id est orationem et bonorum actuum operam debeat pertinere. Expandi manus meas ad te. More suo operas mauult intelligi, quas bonis semper actibus tetendit ad Dominum. Nam si hoc cruci  putauerimus esse iungendum, que sequuntur omnimodis discrepabunt.

uers. 10. Nunquid mortuis facies mirabilia, aut medici resuscitabunt et confitebuntur tibi? Hoc sub negatione legendum est. Sed perscrutandum quod dicit: Mortuis non facies mirabilia, dum constet resuscitatos innumeros. Sed mortuis, id est non credentibus mirabilia nequaquam fecit, dum eos ad conuersionem perducere non potuit infidelitas sua. Mirabilia enim illis fiunt, qui magnalia Domini sub credulitate conspiciunt. Sequitur, aut medici resuscitabunt  et confitebuntur tibi? Idem et hoc dicitur negatiue, quia medici quos credidit humanitas artis beneficio salutem dare languentibus, mortuos resuscitare non possunt; ut Domino debeant confiteri, quamuis sine Dei munere nec ipsam corpoream preualeant egris tribuere sospitatem. Siue hoc magis subtilius intelligendum est; quia medici, dum corporibus adhibeant curam, animas tamen peccatis mortuas resuscitare non preualent; ut confessione uerissima uiuificentur, quos infidelitatis sue uulnera perculerunt.

uers. 11. Nunquid enarrabit aliquis in sepulcro misericordiam tuam, aut ueritatem tuam in perditione? uenit ad tertiam narrationem, ubi per istum uersum  et alterum qui sequitur figuram emphasim ponit, cuius illa pars hic intelligenda est, que aduerti facit id quod non dicit. Ait enim: Nunquid enarrabit aliquis in sepulcro misericordiam tuam? Hoc negatiue legendum est, ut illud possit intelligi, quia uiui homines et fideles misericordiam eius narrare consuerunt. Sepulcrum enim significat infidelium mentes, de quibus supra dictum est: Sepulcrum patens est guttur eorum . Et merito sepulcrum dicitur, ubi anima peccatis mortua continetur; id est, illos uult intelligi qui non sunt Domino credituri; quia nullus eis misericordiam Domini uidetur narrasse, quam non uoluerunt deuota mente percipere. Illic enim prouenisse dicimus actum, ubi aliquem audiens prestat effectum [ed., affectum]. Tale est et istud  quod sequitur, aut ueritatem tuam in perditione; quia nemo putatur ueritatem dixisse, quam uidetur negligens preterire. Perditio quippe iuste uocata est, ubi ueritas non admittitur, sed sola obstinatio custoditur.

uers. 12. Nunquid cognoscentur in tenebris mirabilia tua, aut iustitia tua in terra obliuionis? Sub eodem ordine uariatis sermonibus cuncta descendunt; ut negando que non sunt, econtrario sentiantur illa que sunt. Nam mirabilia Domini a tenebrosis mentibus non uidentur, quia pretermittentes Deum sapientie lumina perdiderunt. Nec iustitia eius potest in terrena obliuione cognosci, id est in corporis crassissima cecitate, que spiritalia monita deserit, dum eius desideria carnalibus uitiis occupantur.  Memento uero quod hec omnia ideo dicta sunt, ne in inferno eius anima relinqueretur, sed ei celerrima resurrectio proueniret; quatenus laus Domini per beneficia eius posset agnosci.

uers. 13. Et ego ad te, Domine, clamaui: et mane oratio mea preueniet te. Contra illa que superius dicta sunt, Dominus Christus cum fidelibus suis per id quod resurrecturus erat, clamare se dicit ad Dominum: enumerans tribulationum diuersarum gloriosissimas qualitates, ut talibus institutis commoniti firmarentur populi utique Christiani. Dicendo enim: Et ego, significat cum membris suis se clamasse, quorum ipse caput est Christus. Nam quando ipse clamat et Ecclesiam docet, quando cum fidelibus orat, unum corpus ostendit. Memento ergo quod  usque ad finem psalmi uarias calamitates enumerat, quas in martyribus suis ipse sustinuit. Ubi synathresmos figuram arbitror apponendam, quando multe res in unum et multa pericula colliguntur. Sequitur, et mane oratio mea preueniet te. Sollicite uerba ista tractanda sunt, ne regule illi ueracissime, quod Domini gratia cuncta preueniat, aliquid uideatur esse contrarium. Orationem suam corpus Ecclesie, que mane, id est bonis dilucidatur operibus, preuenire secundum aduentum Domini dicit, hoc est diem iudicii; que tamen oratio Domino prestante donata est. Merito ergo dictum est preuenisse orationem suam, quando ante multa secula sub assiduitate petebatur, quod adhuc exspectamus esse  uenturum. ueniet enim ille tempore competenti; sed desiderium nostrum flagrantibus petitionibus oportet ostendi. Non enim nos suos esse diiudicat, si non uotis maximis a nobis expetitus adueniat. Sed cum de ipso clarissime dicatur, ipse ex sua persona istud non potest loqui, nisi hoc dictum a membris Ecclesie uelimus aduertere.

uers. 14. Utquid, Domine, repellis [ed., repulisti] orationem meam, auertis [ed., auertisti] faciem tuam a me? Hic desiderium sanctissime mentis exprimitur, quia impatienter sustinebat differri, unde mundus poterat iure saluari. Repellere enim putatur petitionem nostram, et auertere faciem suam Dominus, quando uota nostra distulerit; et quamuis ille profutura faciat, nos tamen grauiter dilata contristant.  Sed et hoc congruenter a persona martyrum dicitur, qui talibus desideriis in hoc mundo fatigantur. Differuntur enim ad augmentum suum, procrastinantur ad gloriam; quia non tantum prodest audiri, quantum expedit pro muneris augmentatione differri. Sic ignis flatu uenti repellitur, ut uiuacius animetur.

uers. 15. Egens sum ego, et in laboribus a iuuentute mea: exaltatus autem humiliatus sum et confusus. Hoc merito dicit Ecclesia, que in egestate mundi et in laboribus a sua iuuentute fatigatur; sicut in alio psalmo legitur: Sepe expugnauerunt me a iuuentute mea . Hec crescit persecutionibus, pressura temporum subleuatur, humilitate semper extollitur: cuius longior etas non est debilis lassitudo, sed matura perfectio. Sequitur, exaltatus autem  humiliatus sum et confusus. Hoc specialiter membris probatur conuenire, non capiti. Exaltatus, dicit, quando prius unusquisque fidelium res humanas tumido corde cogitabat. Humiliatus sum, quando ad confessionis medicabile donum, diuina gratia miserante, peruenit. Confusus, quando illa que 298 male gesserat penitentie professione damnauit. O beata confusio que eternum tollis opprobrium! Nam quidquid in reatum uenerit penitentium, perpetuis seculis redditur absolutum.

uers. 16. In me pertransierunt ire tue: et terrores tui conturbauerunt me. Pulchre dictum est, pertransierunt, quasi non mansure diutius contigerunt. Nam quando fidelis se affligit, iram Domini castigatus euadit. In me autem dicendo, afflictionem fidelium  more suo illatam sibi esse testatur. Sequitur, et terrores tui conturbauerunt me. Terrores utique uenturi iudicii, quos omnis caro peccatrix formidare dignoscitur; quod idem solis membris conuenire manifestum est.

uers. 17. Circumierunt me sicut aqua tota die: circumdederunt me simul. Delicta utique que legis districtione damnantur, hec uelut aqua homines circumeunt, quando undique scaturire noscuntur. Ex quo enim latere non credamus uenire peccata, que nec momentis horarum a nobis redduntur aliena? Merito ergo aquis comparata sunt, que nos copiosissima inundatione concludunt. Quod apte totum accipitur a parte membrorum.

 uers. 18. Elongasti a me amicum et proximum, et notos meos a miseria. Hec frequenter piis martyribus contigerunt, a quibus terrore mortis officia humana subtracta sunt. Amicos enim significat, qui honestis studiis morum uicinitate coniuncti sunt; proximos qui nobis parentele ordine sociantur; notos, qui neque amici neque proximi sunt, sed sola nos opinione uel uisione didicerunt. Que genera hominum frequenter longe fecit a fidelibus seruis formidata calamitas passionis.



Conclusio psalmi.

Ipse chorus est Christi quem premissus titulus pro Maheleth nominis interpretatione precinuit, quando fidelis populus eius secutus sanctissimam passionem gloriosa nimis imitatione respondit. Hinc  enim confessores tenuit carcer inclusos; hinc martyrum purpura et bysso pretiosior sanguis emanauit; hinc apostolorum per totum orbem dicta tonuerunt; hinc tanquam sol purissimus fides sancta processit; hinc ad temporales mortes hodieque concurritur, ut eterne uite premia conquirantur. Quapropter nullus pauescat miserias, que faciunt beatos; nullus tormenta formidet, que donant perpetuam sospitatem; nullus timeat tristitiam, que gaudium tribuit sempiternum. Quantum est enim temporaliter mori, ut perpetua uita possit acquiri? Quantum humanam sustinere sententiam, ut absolutionem mereamur impetrare diuinam? Quis autem erubescat penas, quas Christus Dominus perferre dignatus est? Quis putet opprobrium, quod elegit Creator sustinere  cunctorum? Quocirca pro eo subeamus mundanam calamitatem, si cum ipso uolumus perennem habere portionem.



EXPOSITIO IN PSALMUM LXXXuIII



Intellectus Ethan Isrelite.

Non tam secundum ordinem tituli, quam ad commoditatem intelligentie exponenda sunt uerba que posuit, ut facilius nobis rei ueritas eiuscescat. Ethan interpretatur robustus; Isrelita uidens Deum. Et quia psalmus iste erat laudes et promissiones Domini narraturus, ideo illi tale nomen constat appositum, ut fidelium uerborum indicaret incommutabilem firmitatem. Intellectus enim  ad superna referendus est, ubi reuera recte intelligens  tendit mentis intuitum. Est enim de Christianorum spe et de magnificentia Domini multa dicturus; per que nemo decipitur, si supplicantis animus in istius Ethan constantissima uoluntate roboretur.



Diuisio psalmi.

Ethan iste quem diximus indicare robustum, tanta mentis illuminatione completus est, ut Isrelita uerissime nuncupetur. Primo ingressu psalmi dicit se misericordias Domini cantaturum, quoniam multa promisit fideli populo profutura. Secunda parte diuersis modis laudes Domini potentiamque describit. Tertia in Christum Dominum paternas pollicitationes enumerat. Quarta Dominus Christus-propter passionem  quam pertulit, traditus inimicis esse memoratur. Quinta fragilitati humane postulat subueniri, quia non in uanum filios hominum ab ipso asserit esse plasmatos. Sexta rogat Dominum, ut promissiones suas impleat, quas Dauid seruo suo fecisse declaratur, et memor sit qualia serui eius ab impiis opprobria sustinebant.



Expositio psalmi.

uers. 1. Misericordias tuas, Domine, in eternum cantabo: in generatione et progenie pronuntiabo ueritatem tuam in ore meo. Iure robustus dicitur, qui tam firma dicturus est. Iste enim Ethan Domini est misericordias cantaturus, que et eterna semper stabilitate consistunt, et perpetuis sunt celebrande preconiis. Fecit enim mirabilem in humano genere  pietatem, ut quod perierat requireret, et uulnerata saluaret. In generatione uero et progenie quod addidit, duos significat populos, Iudaicum scilicet et gentilem, quibus se ueritatem pronuntiaturum esse testatur, quam dicit inferius. Sequitur, et ueritatem tuam in ore meo; reuera ut quam sensu perceperat, ore loqueretur. Et bene dictum est, in ore meo, quia quod ex ore progreditur, cito dilabitur; quod uero in ore uersatur, diutina deuotione celebratur.

uers. 2. Quoniam dixisti: In eternum misericordia edificabitur: in celis preparabitur ueritas tua. Ipsa est ueritas quam uir sanctus se pronuntiaturum esse predixerat. Et merito illam confidenter predicabat, quando eam Dominus absolute promiserat; non enim potest falli qui sequitur uerba ueritatis.  Sed uideamus quid significet, 299 in eternum misericordia edificabitur. Sunt enim edificationes que consurgere nequeunt, nisi eis fuerit premissa destructio, ut idolorum cultores, ut pessimarum consuetudinum sequaces. Isti enim, nisi a malis suis fuerint destructi, in bonum nequeunt edificari, sicut dictum est Ieremie: Ecce posui te, ut edifices et destruas . Ista uero misericordia non destruitur, sed semper uiget, semper augetur. Sequitur, in celis preparabitur ueritas tua. Celi  significant apostolos, quorum predicationibus actum est, ut inculcaretur gentibus religio Christiana. uerum hec omnia usque ad diapsalma mediis subdistinctionibus protrahenda sunt: quia totum ad illud respicit, quod ait: Quoniam  dixisti. Que figura dicitur, , id est, a communi, quando superiora ad inferiora respondent.

uers. 3. Disposui testamentum electis meis; iuraui Dauid seruo meo. Nunc uerba Domini refert, que superius eum dixisse memorauit. Nam quamuis omnibus denuntiasse uideatur, electis tamen suis tantum ista disposuit, qui ei dono ipsius credere maluerunt; ne ad promissionem talem et illi tenerentur, qui de Dauid semine se descendere carnaliter preferebant. Addidit, iuraui Dauid seruo meo. Diuinum sacramentum promissionis noscitur esse securitas, quia solus iuste et definitiue promittit, cui subiacet implere quod dixerit. Humana enim  fragilitas ideo prohibetur sacramentorum se promissionibus obligare, quia non est in potestate ipsius que pollicetur efficere. Iurat ergo iustissime Deus, cum iure suo promittit omnia. Nam et ipsum nomen indicat causam: iurauit enim dicimus, iure orauit, id est iuste locutus est.

uers. 4. Usque in eternum preparabo semen tuum: et edificabo in seculum seculi sedem tuam. Peruentum est ad illa que Pater promiserat seruo suo Dauid. Preparatus est enim Dominus Christus, qui ex semine ipsius descenderet carnis origine, usque in eternum Rex regum et Dominus dominantium. Sed quod dixit, Preparabo, ad humanitatem eius pertinet, non ad deitatem, qua consubstantialis, omnipotens et ceternus est Patri. Sequitur, et  edificabo in seculum seculi sedem tuam. Pollicitatio ista tota pertinet ad Dominum Saluatorem. Ipsi enim tunc sedes promittebatur, que postea in sanctorum erat facienda pectoribus. Sedes enim est Domini omnis sanctus, quem quasi splendidissimum thronum dignatione sue maiestatis insederit; sicut de Spiritu sancto legitur: Et apparuerunt illis dispertite lingue tanquam ignis, seditque super unumquemque eorum: et repleti sunt omnes Spiritu sancto .

uers. 5. Confitebuntur celi mirabilia tua, Domine, et ueritatem tuam in ecclesia sanctorum. uenit ad secundam partem, diuine potentie sacramenta dicturus. Confitebuntur enim celi, qui sunt ueri predicatores, quantis miraculis Dominus mundum, prout  ipsi placitum fuerit, administret: quemadmodum omnis creatura eius imperiis obsecundet; conuersionesque rerum non casualiter agi , sed eius ineffabili uirtute predidicant contineri. Addidit, et ueritatem tuam in ecclesia sanctorum. Mirabilia dixit ubique predicanda; ueritatem autem in sanctorum ecclesia confitendam, ubi creditur, uerbum caro factum , ubi sancta Trinitas sic suscipitur, ut unus, sicuti est Deus, Dominus cunctorum ore laudetur.

uers. 6. Quoniam quis in nubibus equabitur Domino, aut quis similis erit Deo inter filios Dei? Nubes frequenter diximus uerbi Dei esse predicatores, qui per Spiritum sanctum populos diuina gratia compluebant; sed tamen erant obnoxii lege peccati;  potentes quidem in miraculis, in predicatione terribiles. Sed quis eorum esse poterat Christo similis, quanquam et ipse carnis uelamine tegeretur? Aliud est enim qui de proprio potest, aliud qui de altero clarus est. Simili modo nec inter filios Dei habere potuit equalem; quoniam ille per naturam est Filius, sancti uero per gratiam; ille sine aliquo peccato, isti per ipsum a peccatis probantur exuti. Que ideo dicta sunt, ne quis illum tantum hominem sacrilegis ausibus estimaret.

uers. 7. Deus qui glorificatur in consilio sanctorum, magnus et metuendus super omnes qui in circuitu eius sunt. Exponit quod superius dixit, quia similem habere non poterat, qui omnia continebat.  Ipse enim Dominus Christus qui predicatur a sanctis, magnus dicitur propter quod Deus est; metuendus a potestate mirabili. Super omnes qui in circuitu eius sunt; sancti scilicet, quos superius Dei filios dixit, qui dono ipsius gratie proximantur. Sed iure supra eos ille probatur excelsus, per quem omnes noscuntur esse gloriosi. Considera uero quod per duodecimam speciem definitionis, que Grece , Latine per laudem dicitur, usque ad diuisionem subiectos uersus decurrit, et per diuersa preconia quis sit iste Dominus indicatur.

uers. 8. Domine Deus uirtutum, quis similis tibi? potens es, Domine, et ueritas tua in circuitu tuo. Post illa que superius dixit, aptissima est sententia subsecuta, Quis similis tibi? id est, quia uirtutum es  Dominus. Sancti enim ditantur uirtutibus, non dominantur; tu autem illis rebus imperas, quibus illi te prestante preclari sunt. Merito repetitum est, quis similis tibi? Tu ex te potens es, illi de te; illi ueritate tua illuminati sunt, tibi autem ueritas tua indiuidue semper inest.

uers. 9. Tu dominaris potestati maris: motum autem fluctuum eius tu mitigas. Nunc dicit multifarias enumerationes, per quas singularem potestatem Domini euidenter ostendat. Potestas maris, huius seculi honor est, qui frequenter in martyres Christi rapido tumore surrexit. Sed tamen ne putaretur uoluntas illa ex sua potestate grassari, dicit etiam his: Tu dominaris, quando feroces motus pro sanctorum utilitate conuertis; sicut ipse in Euangelio dicit:  Non haberes in me potestatem, nisi tibi data esset desuper . Et quia dixerat, dominaris, sequitur digna probatio; quoniam fluctus eius ipse mitigat. Et considera quia mitigat dixit, non tollit; quoniam si eam funditus adimeret, coronam martyres non haberent. Quod et si historice malis aduertere, Dominum mitigare fluctus maris  Euangelii locus ille testatur, quando periclitantibus discipulis, uento ut quiesceret, mari ut tranquillum fieret, imperauit.

uers. 10. Tu humiliasti sicut uulneratum, superbum: et in uirtute brachii tui dispersisti inimicos tuos. Alii sunt qui humiliantur ad ruinam, alii qui inclinantur ad gratiam. Sed ut in malo dictum debuisses aduertere, posuit: Sicut uulneratum superbum. 300  Diabolum enim significat, qui elatus supra id quod poterat, humiliatus est suo uitio intra illud quod per naturam non erat, percussus mente, non corpore. Sic ille iniquissimus tanquam uulneratus de celo corruit in hanc eris donsissimam crassitatem, sicut in Euangelio Dominus dicit: uidi Satanam sicut fulgur de celo cadentem . Inimicos autem dicit infideles Iudeos, qui per innumeras gentes Christi Domini uirtute dispersi sunt, quem Patris brachium  auctoritas diuina testatur.

uers. 11. Tui sunt celi, et tua est terra: orbem terrarum et plenitudinem eius tu fundasti. Quia superius gemina dixerat facta miracula, nunc ea istius  uersiculi probatione confirmat. Ideo enim triumphauit in celo de superbo diabolo: ideo in terra de perfido Iudeo, quoniam ipsius erat utique celum et terra. Cur enim diabolus, aut Iudeus in alienis rebus superbirent, dum utraque habere suum probarentur auctorem? Sequitur, orbem terrarum et plenitudinem eius tu fundasti. Hec increpatio adhuc pertinet ad Iudeos. Sensus ergo talis est: Cur uoluerunt stulti in te seuire in hoc mundo, cuius tu, Christe, fundator es; ut nimia dementia uideantur talia presumere, que humanas uires probantur excedere? Orbis terrarum, pertinet ad totius spatium mundi; plenitudo eius, ad omnes scilicet creaturas que in eo esse noscuntur. Sic per commemorationes talium rerum breuiter cuncta complexus  est.

uers. 12. Aquilonem et mare tu fundasti: Thabor et Hermon in nomine tuo exsultabunt. Aquilonem, adhuc diabolum significat, qui dixit: Ponam sedem meam in Aquilone, et similis ero Altissimo . Mare seculi huius elatas et iniquas hominum potestates competenter aduertimus, que contra Domini mandata sacrilegis uoluntatibus eriguntur, non ut proficiant, sed ut uehementer occumbant: increpans utrosque presumptionem in se ponere non debere, dum eos a Domino suo constet esse plasmatos. Creatura enim superbire non debet Auctori, que ab eo ut existere potuisset, accepit. Sequitur, Thabor et Hermon in nomine tuo exsultabunt. Thabor et Hermon, montes sunt Syrie prouincie,  quorum nomina ingentia sacramenta parturiunt. Thabor enim dicitur ueniens lumen; quod specialiter ad aduentum pertinet Domini Saluatoris, de quo dictum est: Erat lumen uerum quod illuminat omnem hominem uenientem in hunc mundum . Hermon significat anathema eius, id est diaboli, quod a Christianis Domino ueniente suscepit. Dignum enim fuit, ut presente lumine tenebrosus diabolus uinceretur. Isti ergo exsultabunt in nomine Domini, sicut alibi fideles dicunt: Non nobis, Domine, non nobis, sed nomini tuo da gloriam .

uers. 13. Tuum brachium cum potentia: firmetur manus tua, et exaltetur dextera tua. Brachium frequenter quidem legimus humanam significare uirtutem,  sicut propheta dicit: Maledictus homo qui ponit carnem spem brachii sui, et a Domino recedit cor eius . Sed non potest habere potentiam, nisi quanta ei pro tempore fuerit attributa. Hic autem, ut significaret Dominum Saluatorem, dictum est: Brachium tuum cum potentia; hoc est illi esse quod posse; nec aliquando potentia eius tepescit, qui iugiter omnia facit que uult in celo et in terra. Addidit, firmetur manus tua, et exaltetur dextera tua. Manus et dextera, si subtiliter inspiciamus, longe diuersa sunt. Rogat enim ut manus, id est operatio firmetur in superbos, quatenus inclinati tribulationibus celerrime ad conuersionis studia perducantur. Exaltetur autem dextera tua hic fortasse  dictum est, id est clarificetur numerus predestinatorum, qui est ad dexteram collocandus.

uers. 14. Iustitia et iudicium preparatio sedis tue: misericordia et ueritas preibunt faciem tuam. Sedes quidem Domini semper eterna est: sed tunc nobis apparebit preparata, quando ipsum cernemus iudicare iustitiam. Eo siquidem tempore sancta nobis equitas patescet, et uerus Iudex ostendetur, quo angelorum mysteria uidebuntur. Fit preparatio sedis eius, quando hec ab hominibus in generali resurrectione cernentur. Sequitur, misericordia et ueritas preibunt faciem tuam. Hoc ad tempus istius mundi non incompetenter aptatur. Faciem enim ipsius, id est declarationem iudicii misericordia et ueritas preibunt. Misericordia est, quia parcit conuersis; ueritas,  quia promissa restituit. Sic utrumque tempus euidenter his sermonibus indicatur.

uers. 15. Beatus populus qui intelligit iubilationem: Domine, in lumine uultus tui ambulabunt. Ethan ille sanctissimus, quem titulus premisit, postquam Dei uisus est predicasse mysteria, beati populi multifarias laudes aggreditur per id quod rhetores demonstratiuum dicendi genus appellant. Exclamat enim: Beatus populus qui intelligit iubilationem, id est qui immensam letitiam suam non in propriis uiribus, sed in Dei cognoscitur uirtute posuisse. Iubilatio est enim copiosa mentis exsultatio, que uerbis non potest explicari. Hanc ergo perscrutari cordis arcano beati est populi; quam sic feliciter aduertimus, si auctorem eius pura mente fateamur.  Est etiam omnino utilis, si et sic intelligatur dicta sententia, quia ille beatus populus est, qui laudes Dei non solum ore cantat, sed etiam lumine mentis intelligit. Intelligere autem est, si Scripturas sanctas catholicis regulis perscrutetur; si dicta Patrum salutari dogmate quis comprehendat, totumque ad pietatem recte fidei trahat, quam hereticorum prauitatibus acquiescat. Addidit premium quod tales consequitur uiros: Domine, in lumine uultus tui ambulabunt. Populus ille beatus, quem dixit intelligere iubilationem, in lumine uultus eius ambulat, cum in contemplatione sancte Trinitatis iugiter perseuerat. Ambulat enim, significat uiuit, quia tempus istud uite nostre quadam commeatione peragitur.

uers. 16. Et in nomine tuo exsultabunt tota die:  et in iustitia tua exaltabuntur. Adhuc in illo premio perseuerat, quod datur huic populo, qui intelligit iubilationem. Nam cum dicit Domino, in nomine tuo exsultabunt, uetat in propria presumptione gaudere; ne decepta mortalitas ibi ponat letitiam suam, ubi omnia sunt caduca. Sequitur, tota die, totius uite tempus ostendit, quia non decet aliquando inde desinere, unde constat perpetua et copiosa gaudia prouenire. Quod cum ita factum fuerit, euenit ut exaltentur in Domini iustitia, 301 quando in illa resurrectione ad dexteram fuerint collocati. Ecce qualia dona parata dicit intelligentibus iubilationem. Quapropter negligentiam noxiam proiiciamus, et ad intelligentie beata studia concitemur: ut et hic, donante Domino,  suaui exinde epulatione pascamur, et ibi perpetue letitie munere perfruamur.

uers. 17. Quoniam gloria uirtutis eorum tu es: et in beneplacito tuo exaltabitur cornu nostrum. Merito cornu eorum, id est, potestas exaltabitur, qui in Domino Saluatore, de quo dicit Pater: Hic est Filius meus dilectus, in quo mihi bene complacui , uirtutem suam gloriamque posuerunt: quia dum ad illum refertur omne quod datum est, ipse fit laus nostra et perfecta letitia. Et nota quod in hoc loco cornu, in bono posuit: alibi uero in malo, ut est illud: Et a cornibus unicorniorum humilitatem meam ; non immerito, quoniam data potestas bona malaque facit.

uers. 18. Quoniam Domini est assumptio, et sancti  Isrel Regis nostri. Exposuit quare exaltetur cornu in ipsum credentium: Quoniam assumptio, id est gloria illa incarnationis a sancto Isrel probatur impleta; in qua omnes spem habentes de profundo peccati sursum erigimur, dum ipsius misericordia subleuante in eterna gaudia collocamur. Ecce exposita sunt munera, que promittuntur populo intelligenti iubilationem. Peracta est demonstratiui generis admiranda laudatio, ut in singulis rebus et potentia ipsius narretur, et quis sit iste Dominus, euidentius approbemus. Nunc aliquid de tertia diuisione noscamus.

uers. 19. Tunc locutus es in aspectu filiis tuis, et dixisti: Posui adiutorium super potentem, et exaltaui electum de plebe mea. Hactenus Ethan a sua persona  locutus est, nunc uenit ad tertiam partem, predicans uerba Patris, que dicta sunt de Domino Saluatore; ut superior laus indubitata doceretur, quam paterna etiam firmauit auctoritas. Sepe diximus sanctos appellari filios Dei non natura, sed gratia, Istis ergo filiis, id est prophetis et predicatoribus uerbi locutus est Dominus in aspectu, dum eos fecit conspicere que dicebant. Per hoc enim uerbum illud ostenditur, quia quidquid prophete dixerunt, non ignoranter locuti sunt: sed in contemplatione certissima constituti, uiderunt mente quod ore predicauerunt. Hinc est quod etiam uidentes prophete nuncupantur. Sequitur: Posui adiutorium super potentem. Queramus quid uelit intelligi adiutorium positum super potentem; nam qui adiutorium querit potens non est;  qui potens est, non indiget adiuuari. Sed hoc dictum, aut de generali corpore Ecclesie possumus non incompetenter aduertere, quod potens et electum esse nullus ignorat; et huic dicit adiutorium Christum Dominum datum, qui de se in secundo psalmo dixit: Ego autem constitutus sum Rex ab eo super Sion montem sanctum eius . Aut certe si hoc de Christo Domino uelimus aduertere quod ait: Posui adiutorium super potentem, ita intelligendum est, ac si diceret: Pater perhibuit testimonium potenti, id est Filio; sicut in Euangelio uox ad eum facta testatur, dicens: Et clarificaui et iterum clarificabo . Hoc est enim fortasse quod dicit, adiutorium positum super potentem.  Adiecit, exaltaui electum de plebe mea. Electum dici Dominum Christum Isaias propheta commemorat, dicens: Ecce puer meus suscipiam eum, electus meus complacuit sibi in illo anima mea . Exaltatus est autem, sicut dicit Apostolus: Propter quod et Deus exaltauit (illum, et donauit illi nomen quod est super omne nomen; ut in nomine Iesu omne genu flectatur celestium, terrestrium et infernorum . De plebe mea, significat gentem Iudeorum, unde natum constat Dominum Christum.

uers. 20. Inueni Dauid seruum meum: in oleo sancto meo unxi eum. Quod dicit: Inueni Dauid, Iesum Christum euidenter insinuat, quem superius dixit Potentem. Hoc enim nomen frequenter constat ad ipsum referri, quia et manu fortis dicitur, et desiderabilis  inuenitur; maxime cum talia sequantur, que neque Dauid, neque alteri cuiquam iusto preter Domino Saluatori possint ullatenus conuenire. De ipso enim in alio psalmo iam dictum est: Propterea unxit te Deus Deus tuus oleo exsultationis pre uarticipibus tuis .

uers. 21. Manus enim mea auxiliabitur ei, et brachium meum confortabit eum. Hoc secundum formam serui dicitur, que assumpta est in utero uirginali. Cui auxiliata est manus diuina in passionibus suis, et fortitudo Domini firmauit eam; ut quam pro salute mundi pius Redemptor susceperat, propositam perageret passionem. Hoc schema dicitur characterismos, quod Latine informatio uel descriptio nominatur, quando personam absentem quibusdam indiciis  uelut presentem facimus intueri. Hec ergo figura totam partem diuisionis huius decora uarietate complectitur.

uers. 22. Nihil proficiet inimicus in eo, et filius iniquitatis non nocebit eum. Istud certe ad Dauid quemadmodum pertinere poterit, qui et inimicos fortiores pertulit, et diabolo instigante peccauit? Sed hoc ueraciter de Christo animaduerti necesse est; nam licet in eum seuierit diabolus, qui est proteruus humanitatis inimicus: licet Iuda filius iniquitatis nocere presumpserit, nullus tamen eorum peccatum, quod iuste accusare potuisset, inuenit; sicut ipse dicit: Ecce ueniet princeps huius mundi, et in me non inueniet quidquam .

 uers. 23. Et concidam inimicos eius a facie ipsius, et odientes eum in fugam conuertam. A facie Christi conciduntur inimici, quando eius presentia conuersionis beneficio a propriis criminibus culpisque separantur. Nam facies ipsius cum peccatores dignata fuerit intueri, a prauitatibus suis conciduntur; nec consensum ulterius tenebrosis delictis prebere possunt, qui ad presentiam ueri luminis, Domino miserante, perueniunt. Odientes autem eum in fugam conuertuntur, quando impia uita derelicta, ad eius ceperint festinare remedia. Peccati enim memores sua facta refugiunt, et ad beneficia Domini saluberrima se festinatione conuertunt. Felix itaque fuga criminum Domini quesiisse refugium, sicut in alio  psalmo iam dictum est: Tu es mihi refugium a pressura que circumdedit me .

uers. 24. Et ueritas mea, et misericordia mea cum ipso: et in nomine meo exaltabitur cornu eius. Pater dicit de Filio, ueritas mea et misericordia mea cum ipso est; ut intelligamus nichil esse diuisum, 302 sed uirtutes quas habet Pater, habere simul et Filium, sicut ipse testatur: Omnia Patris mea sunt, et mea Patris sunt . ueritas pertinet ad iudicium, in qua iudicaturus est mundum; misericordia uero ad pietatem, qua peccata dimittit, et omnia que prestat gratuita largitate concedit. Sequitur, et in nomine meo exaltabitur cornu eius. Cornu hic significat inuictissimam potestatem, de qua ipse in Euangelio dicit: Data est mihi omnis potestas in celo  et in terra .

uers. 25. Et ponam in mari manum eius, et in fluminibus dexteram eius. Mare significat uniuersas gentes, in quibus Saluator noster gloriam dominationis accepit, quando eius nomini humiliter deuotis mentibus crediderunt. In fluminibus, fontium forsitan fluenta significat, ubi Domino Saluatori populus regenerationis acquiritur. Siue Iordanem fluuium pro fluminibus ponit, in quo sui baptismatis Dominus consecrauit exemplum. Sic et celos dicimus pro celo, et terras pro terra, et maria pro mari, et si adhuc uelis querere Athenas, Thebas, Mycenas et his similia.

uers. 26. Ipse inuocabit me: Pater meus es tu: Deus meus et susceptor salutis mee.

 uers. 27. Et ego primogenitum ponam illum, excelsum pre regibus terre. In his duobus uersibus absolute debellatur iniquitas Iudeorum. Quid enim euidentius, quid planius, quam ut esse credatur Filius qui inuocat Patrem, et rursum credatur esse Pater qui appellat Filium? Nam quamuis hec duo nomina relatiua sibi sint, unumque sufficiat dici, ut amborum uirtus possit intelligi, tamen ut omnem scrupulum ambiguitatis excluderet, utraque posuit, utraque firmauit, et adhuc non desinit Iudeorum insana deuiare proteruia, dum erroris causa fuerit sublata. Hec enim quarta decima species definitionis est, quam Greci , Latini ad aliquid uocant, quoties unum nomen sic dicitur, ut aliud ex eo intelligi posse uideatur. Sequitur: Et  ego primogenitum ponam illum, excelsum pre regibus terre. Perscrutandum etiam nobis est, quare dixerit, primogenitum, quasi uero Pater sic genuerit substantialiter Filium, ut subsequeretur et alius. Sed hoc locutionis genus Scripture diuine constat esse proprium; sicut est et illud in Euangelio de Ioseph et Maria, ubi ait: Et non cognouit eam, donec peperit filium suum primogenitum . Nunquid consequens erit, ut uirgo semper Maria post Dominum Iesum Christum alterum peperisse credatur? Sed bene dicitur Primogenitus, quamuis solus probetur ex Patris substantia genitus. Ipse enim dicit: Ego sum Alpha et Omega, primus et nouissimus, initium et finis, princeps et origo Dauid ; ut merito sermo iste questionem habere non debeat, quando ipsum et principium constat esse et finem. Ponam, constituam dicit; sicut in secundo psalmo ait: Ego autem constitutus sum Rex ab eo. Excelsum pre regibus terre , sicut in septuagesimo primo psalmo dictum est: Et adorabunt eum omnes reges terre .

uers. 28. In eternum seruabo illi misericordiam meam: et testamentum meum fidele ipsi. Et hoc a forma dicitur serui, quia misericordiam Patris eterno uidelicet honore suscepit, cui perpetua data est potestas in celo et in terra. Testamentum uero fidele est illi, quando quecunque prophete de ipso predixerunt, integerrima ueritate completa sunt.

uers. 29. Et ponam in seculum seculi semen eius,  et thronum eius sicut dies celi. Seculum seculi significat eternitatem. Semen uero Dauid Christus est Dominus, qui in eterna gloria collocatus regnat cum Patre et Spiritu sancto per omnia secula seculorum. Thronus autem eius, potestas est futuri iudicii, que tanta ueritate peragenda est, ut sanctis omnibus celesti claritate prefulgeat. Sciendum sane alios esse dies istos, qui sibi uicaria reuolutione succedunt, et illum futurum qui continua luce perpetuus est; de quo in octogesimo tertio dictum est: Quia melior est dies una in atriis tuis super millia ; ut merito dies celi sit dictus, qui obiectu telluris tenebras non potest habere nocturnas.

uers. 30. Si dereliquerint filii eius legem meam, et in iudiciis meis non ambulauerint.

 uers. 31. Si iustitias meas profanauerint, et mandata mea non custodierint. Hos duos uersus dicit de populo Christiano, qui uere dicuntur filii Sponsi: quoniam Ecclesia matre ex aqua et Spiritu sancto regenerantur. Isti si legem Domini dereliquerint, si in iudiciis eius non ambulauerint, si iustitias ipsius profanauerint, si mandata eius non custodierint, in subsequentibus digna eis promittitur euenire uindicta.

uers. 32. uisitabo in uirga iniquitates eorum, et in uerberibus peccata eorum. uenit ad sententiam quam superiora minabantur. uisitat in uirga, quando districte uindicat; sic et Apostolus scribens Corinthiis dicit: Quid uultis, in uirga ueniam ad uos, an in caritate et spiritu mansuetudinis ? uisitat quoque in uerberibus, quando in nobis leuius uindicatur.  Aliter enim uirga percutit, aliter flagella uerberant. Quod utrumque fieri manifestum est in populo Christiano pro qualitate peccati, quibus tamen proficit ad salutem, sicut Salomon dicit: Quem enim diligit Dominus increpat; flagellat autem omnem filium quem recipit . Nam uide quid sequitur.

uers. 33. Misericordiam autem meam non dispergam ab eo, neque nocebo in ueritate mea. Cum superiora de membris dixerit, nunc redit ad caput. Dicit enim Pater misericordiam non se a Christo dispergere, sed tota plenitudine condonare: sicut Apostolus dicit: In quo habitat omnis plenitudo Diuinitatis corporaliter , id est substantialiter atque  manifeste. Siue quoniam in corpore Domini plenitudo Diuinitatis habitare dignoscitur; unde et in trigesimo psalmo iam dictum est. Sequitur, neque nocebo in ueritate mea. Promiserat enim in superioribus Pater: Manus enim mea auxiliabitur ei, et brachium meum confortabit eum. Et quomodo poterat nocere, cui talia uisus est promisisse? Et intuere quod dictum est, neque nocebo in ueritate mea. Nam etsi inimici permissi sunt nocere, in ueritate Patris non est lesus Filius, cuius passio totum mundum glorificata compleuit.

uers. 34. Neque profanabo testamentum meum, et que procedunt de labiis meis non faciam irrita. Hoc est quod superius dixit, neque nocebo in ueritate mea; quoniam omnia ueritatis ordine constat fuisse completa;  quia nec testamentum suum mentiendo profanauit, sed rerum fide honorabile fecit, dum que de labiis eius progressa sunt, id est per sanctos prophetas predicauit, nulla 303 falsitate destructa sunt. Competenter enim prophete labia dicti sunt Domini, per quos ipse loqui dignatus est.

uers. 35. Semel iuraui in sancto meo, si Dauid mentiar. Hominum consuetudo est frequenter iurare, ut eis possit aliquis credere: Deus enim semel iurat, quia nulla uarietate temporis immutatur. Iurare autem illius diximus esse uentura promittere. Nam cuius se religione constringat qui non habet fortiorem? Dicit etiam: In sancto meo, id est in Christo qui dixit: Custodi animam meam, quoniam sanctus sum . Addidit quoque, si Dauid  mentiar. Si, negatiue positum est, quod etiam usus communis habet.

uers. 36. Semen eius in eternum manebit, et thronus eius sicut sol in conspectu meo. Semen Christi sunt omnes qui ei mente fideli crediderint; quia in ipsis futurum regnum seminatum est, quod uentura messis ostendat, sicut et in uigesimo primo psalmo ipse dicit: Semen meum seruiet illi . Manebunt ergo sancti in eternum, qui in excellenti ac beata conuersatione demorantur. Unde illos proprie manere non dicimus qui a regno Domini respuuntur. Thronus autem Dei hic intelligendus est anima fidelis, in qua reuera insidet, quando eam maiestatis sue illuminatione compleuerit; sic enim scriptum est: Sedes sapientie anima iusti. Addidit, sicut sol in  conspectu meo, erit scilicet anima illa iusti, quam sedem diximus Domini Saluatoris. Dicendo autem, sicut sol, comparationem rerum uisibilium facit. Nam si magnum est de creatura clarescere, multo melius de Creatore lucere.

uers. 37. Et sicut luna perfecta in eternum, et testis in celo fidelis. Superius dixit de sole, quod ad animam iusti diximus pertinere: nunc de luna dicit, que humano corpori hic conuenienter aptatur, quia per uarias etates attenuatur et proficit. Sed ideo addidit, perfecta, ut in illo spirituali corpore iam non temporale aliquid intelligeres, sed de sola plenissima eternitate sentires. Nam et ipsum corpus nostrum in eternum sic claritate complebitur, ut luna  perfecta; que luna, id est compago corporis nostri, testis erit fidelis, utique in qua promissa complentur. Sed uide quid posuit, in celo, id est in sancto uiro. Ipsorum enim corpora sic lucebunt, quorum et anime diuina illuminatione resplendent; sicut Salomon ait: Fulgebunt iusti, et tanquam scintille in arundineto discurrent . Frequenter enim luna Ecclesie comparatur.

uers. 38. Tu uero repulisti et spreuisti, et distulisti Christum tuum. Hactenus Christus paterna uoce laudatus est; nunc uenit Ethan ad quartam partem, in qua iam ex sua persona uelut aduersa superioribus dicit. Ibi enim Christum ab inimicis suis Pater asserit uindicandum, quod etiam iurisiurandi promissione confirmat; hic autem spretus ac traditus esse memoratur.  Quod duplici modo intelligendum est, ut illud aduertamus ad resurrectionis gloriam pertinere: siue magis, quod Pater Augustinus inuenit, illud pertinere dicamus ad Dominum Saluatorem; hoc autem ad Dauid seruum eius, qui multis calamitatibus probatur afflictus, quando et Christi nomen, quod ab unctione uenit, utrisque certum est conuenire. Repulisti pertinet  ad illam parabolam quam ei Nathan propheta dixit, in qua repulsus a dignitate regia cuidam iniusto comparatus est, qui ouem pauperis deuorauit. Bene ergo dictus est repulsus, qui etiam proprio iudicio constat esse damnatus. Spreuisti autem dixit, contemptibilem esse fecisti, quando de regno eiectus, a filio Absalom fugiens nudis pedibus ambulauit, et increpationes filii Iemini  sub durissimis opprobriis sustinebat. Distulisti non ad ueniam pertinet, cui statim propheta respondit: Et Dominus abstulit peccatum tuum : sed dilatus est in tribulationibus suis, quandiu regnum repararet inuasum. Christum tuum, significat unctum; quoniam illo tempore principes Hebreorum ungebantur in regem.

uers. 39. Auertisti testamentum serui tui; profanasti in terra sanctitatem eius. Hoc iam ad gentem pertinet Iudeorum, quod usque ad finem diuisionis exsequitur. Humanitatis enim more dicitur: Auertisti, id est in aliam partem transtulisti; ut quod Iudeis fuerat promissum, ad utilitatem gentium utique perueniret. Non enim eis remansit sacerdos, non templum quod constat esse subuersum; sed Christiani  omnia sunt plenissime consecuti. Merito ergo dictum est: Auertisti, quando perfidis ablatum, fidelibus probatur esse concessum. Testamentum, dixit, serui tui, non quia Dauid testatus est; sed cui fuerat per testamentum natiuitatis Domini dignitas compromissa. Sequitur, profanasti in terra sanctitatem eius. Profanum dictum est irreligiosum, quod porro a fano, id est a templi reuerentia pellebatur. Immolatio siquidem pecudum et obseruantia sabbatorum, que prius figuraliter agebantur, ueniente ueritate submota sunt. In terra enim quod dixit, intelligere debemus in toto orbe terrarum, ubi est Ecclesia catholica constituta.

uers. 40. Destruxisti omnes macerias eius: posuisti  munitiones eius in formidinem. Maceria est, que loca ad aliquam utilitatem preparata defensionis causa communit. Hec non commixtione rei alterius edificatur, sed in parietis modum saxorum tantum adunatione construitur. Ad cuius similitudinem ponit simplicem illam inuictamque defensionem diuinam, quam necesse fuit amoueri, ut gens Iudeorum potuisset hostium incursione uastari. Pulcherrime autem dictum est, munitiones eius posuisti formidinem, ut culpis facientibus ipsum Dominum formidarent, cuius solebant munitione uallari. Et nota quod per hos tres uersus in similibus sonis exierunt uerba diuersa; dixit enim: Repulisti, spreuisti, distulisti, auertisti, profanasti, destruxisti, posuisti. Que figura dicitur homeoteleuton, cum similibus litteris dictiones  plurime terminantur.

uers. 41. Diripuerunt eum omnes transeuntes uiam: factus est in opprobrium uicinis suis. Status ille regni Iudaici et fide noscitur direptus et opibus. Nam per eum transeuntes sublatis facultatibus eius religionis copias ad se uiolentissime transtulerunt: illi magis credentes ad quos Dominus corporaliter non uenerat commonendos; sicut ipse dixit: Populus quem non cognoui seruiuit mihi: obauditu auris auris obaudiuit mihi . Merito ergo Iudei facti sunt uicinis opprobrium, qui in Dominum glorie credere noluerunt.

uers. 42. Exaltasti dexteram inimicorum eius: letificasti 304 omnes inimicos eius. Ista sine dubio contigerunt, quando Iudei hostibus suis traditi, direptiones  et cedes uastissimas pertulerunt. Tunc enim letus efficitur inimicus, quando eius uoluntatibus humiliatur aduersarius.

uers. 43. Auertisti adiutorium gladii eius, et non es auxiliatus ei in bello. Merito ei gladius ille adiutorium non prebuit, qui fortitudinem Diuinitatis amisit. Nam licet ferrum humana uideatur esse defensio, tamen nichil preualet, nisi eum dextera superna corroboret; sicut in alio psalmo iam dictum est: Non enim in arcu meo sperabo, et gladius meus non saluabit me . Sic ergo populus ille armatus, inermis effectus est; ut cum pauci plures uicerant, nec plures paucis resistere ualuissent.

uers. 44. Dissoluisti eum ab emundatione, et sedem eius in terram collisisti. Frequenter emundat Diuinitas quos flagellat, ut purgatum recipiat quem peccatis  sordidum respuebat: quos uero ab emundatione dissoluit, id est remouit, hos iam et damnare decreuit. Quapropter illos hic significat Iudeos, qui obstinatione mentis Christum spernere maluerunt. Sedes quoque eorum in terra collisa est, quando respuentes Regem Dominum Saluatorem, nequaquam de gente sua principem ulterius habere meruerunt. Sedes enim pro regno posita est, que merito dicitur in terra collisa, quando diuisus populus atque confractus particulatim toto orbe dispersus est.

uers. 45. Minorasti dies temporum eius, perfudisti eum confusione. Status ille quem diximus regni Iudaici, cui promissa fuerat  eternitas,  minoratus est utique diebus angustis; quia pollicitationem Abrahe promissam obtinere non meruit. Et merito in breuitatem redactus est, qui sibi irrite longam seriem promittebat annorum. Addidit etiam, perfudisti eum confusione, quia sordes illas incredulitatis sue in facie sustinet, hodieque dum inter gentes omnes abominabili horrore confusus, in uultu suo gestat opprobrium. Hec quidem Ethan ille robustissimus mirabili uarietate narrauit; sed in his omnibus non agnouit Dominum fuisse mentitum. Ille enim quod promisit Dauid, id est, Christo suo, omnibus Christianis exhibuit. Nec habent Iudei que iuste murmurent, qui se maluerunt a promissione uerissima [ms. A., ueritatis] segregare.

 uers. 46. Usquequo, Domine, auertis in finem: exardescet sicut ignis ira tua? Ethan uenit ad quintam partem, ubi Dominum breuiter rogat, ut Iudaico populo miseratus indulgeat; quia nullus est qui animam possit ab inferno liberare. In finem hic, seculi terminum debemus aduertere, quando  exspectatur innumera conuersio Iudeorum, propter illud quod ait Apostolus: Quia cecitas ex parte Isrel contigit, donec plenitudo gentium intraret, et sic omnis Isrel saluus fieret . Rogat ergo, ne in finem auertatur, quando exspectatur fidelis agnitio Iudeorum. Addidit, exardescet sicut ignis ira tua. Irascimur mediocriter, quando aliquem sermone corripimus: exardescimus autem ira, cum uindicare disponimus. Adiecit etiam,  Sicut ignis, qui obiecta consumit.

uers. 47. Memorare, Domine, que mea substantia [ed., iustitia]: non enim uane constituisti filios hominum. Ille Ethan mentis firmitate roboratus rogat. Dominum, ut istam carnem peccatis obnoxiam aduentus sui gloria liberare dignetur; quia non est ad hoc creata, ut eam permitteret quasi uanum aliquid interire. Nam cum memor fuit substantie nostre, et a morte filios hominum eripuit, et in spe magne beatitudinis collocauit.

uers. 48. Quis est homo qui uiuit, et non uidebit mortem? aut quis eruet [ed., eruit] animam suam de manu inferi? Quis est? interrogatiue legendum est. Que figura dicitur erotema, id est interrogatio: ubi subaudiendum est, nullus. Omnes enim homines  siue iusti, siue peccatores, mortem uidebunt, que primo homini inflicta est lege peccati; sicut Apostolus dicit: Propterea sicut per unum hominem in hunc mundum peccatum intrauit, et per peccatum mors, ita in omnes homines mors pertransiit, in quo omnes peccauerunt . Que nunc ideo commemorat, ut calamitatibus suis misericordiam Creatoris mereatur humana conditio. Unde qui originale peccatum mala presumptione credere nolunt, quanto se liberos ab hac conditione dicunt, tanto amplius miserabili sorte constringuntur. Sequitur, aut quis eruet animam suam de manu inferi? Et hic quoque subandiendum est, nullus. De manu, id est de potestate inferi. Nam cum omnes homines mori contingat, necesse  est ut ipsi animas suas de inferni potestate non auferant, nisi per illum qui nos de dominatione diaboli eripuit, et mortem moriendo prostrauit.

uers. 49. Ubi sunt misericordie tue antique, Domine, sicut iurasti Dauid in ueritate tua? uenit ad sextam partem, ubi Dominum deprecatur, ut genti afflicte et humana conditione [ms. A., F., humane conditioni] fragilissime debeat subuenire, et impleat promissiones quas se Dauid fecisse noscebat. Ubi sunt, non sub dolore dicitur, sed quasi tardans Dominus postulatur. Nam quemadmodum de illo dubitaret, cui dicitur, in ueritate tua; scilicet ut cito prestet quod eum nouerat esse facturum. Antiquas enim misericordias illas dicit, quas Abrahe patriarche fecisse retinebat; antiquas enim non diceret, nisi  ante Dauidica tempora factas esse cognosceret.

uers. 50. Memor esto opprobrii seruorum tuorum, quod continui in sinu meo, multarum gentium. Ordo uerborum talis est, Memor esto opprobrii seruorum tuorum, id est multarum gentium, quod continui in sinu meo. Illi dicitur: Memor esto, cui transacta uel futura presentia sunt. Sed more humanitatis hoc dicitur, quia Dominus, dum prestare differt, oblitus fuisse iudicatur. Opprobrium uero contigit seruis Dei, quando gentibus idolorum amore raptatis, erant pro crimine Christiani, et insecutione dignos iudicabant, quos noue culture studiosos esse cognouerant. Hoc erat in sinu Christianorum, id est in secreto mentis affectu, quia palam timebant loqui, unde probabantur exstingui.

 uers. 51. Quod exprobrauerunt inimici tui, Domine: quod exprobrauerunt commutationem Christi tui. Exponit quod superius dixit: opprobrium multarum gentium. Exprobrauerunt enim sub imputatione legendum est, id est imputauerunt, quod magis credere ac predicare debuissent. Sed ne haberes ambiguum a quibus ista dicerentur, addidit, inimici tui, Domine, id est idolorum cultores, qui predicationibus sanctis aduersum ire modis omnibus festinabant. Repetit quoque, quod exprobrauerunt, ad exaggerationem sceleris 305 eorum; ut commutationem Christi fidelibus imputarent, quam summa colere ueneratione debuissent. Commutatio uero Christi est, quia ueterem hominem in nouam gratiam regenerationis euocauit, et de tenebris peccatorum ad uere fidei lumen usque perduxit: quia mortali homini perennis  uite gaudia preparauit; et his similia, que Dominus noster Christus peccatoribus donare dignatus est. Ipsa est commutatio Christi, que obstinatos deseruit, et fideles dono sue pietatis asciuit.

uers. 52. Benedictus Dominus in eternum: fiat, fiat. Post illam felicissimam [ms. G., fidelissimam] sanctissimamque commutationem, dignum fuit ut laus Domini subderetur, qui eam immeritis agnoscitur contulisse mortalibus. Pulchre autem contra maledictiones gentilium temporales positum est, Benedictus Dominus in eternum: quoniam que dicunt illi caduca sunt; laus enim Domini permanet in eternum, quia talia donare nouit, que nullo fine  clauduntur. Sequitur, fiat, fiat, ut de tantis promissionibus nemo dubitaret, ubi confirmatio iterata succederet, et tanquam subscriptio boni principis sacris iussionibus adderetur. Sed hoc magis ad psalmorum laudem debemus accipere, non  ad liberi aliquam sectionem.



Conclusio psalmi.

O uere robustum illum Ethan non corporis ualitudine, sed anime [ed., animi] firmitate constantem, qui preceptum nobis uite subscriptum de illis sacris altaribus tanquam fidelissimus humani generis procurator explicuit. Nunc oremus ut, quod auribus percipimus, mente condamus. Sic enim uictoria nostra peragitur, si post talia sacra non aduersum extraneus, sed contra nostra uitia litigemus; et respuentes  que sunt terrena, queramus sine aliqua cunctatione celestia. Interpretatio enim istius nominis fideles et patientes commonet Christianos, ut nulla aduersitate frangantur, sicut Apostolus ait, huius maximum uirtutis exemplum; de se enim dicit: In laboribus plurimis, in carceribus abundantius, in plagis supra modum, in mortibus frequentius. A Iudeis quinquies quadragenas una minus accepi. Ter uirgis cesus sum, semel lapidatus sum, ter naufragium feci, nocte et die in profundo maris fui . Sequuntur etiam cetere passiones, que istum Ethan opere magis quam nomine compleuerunt. En, beate apostole, honoris tibi uicissitudo tributa est; ut sicut sanctam predicationem tuam psalmorum attestatione firmasti, ita et psalmi de  tuis operibus exponantur.



EXPOSITIO IN PSALMUM LXXXIX.



Oratio Moysi hominis Dei.

Non est dubium  talia nomina titulis adhiberi, que textum psalmorum interpretatione sua uideantur aperire. In primis oratio posita est, per quam ira Domini suspenditur, uenia procuratur, pena refugitur, et premiorum largitas impetratur, cum Domino loquitur, cum Iudice fabulatur, presentem sibi facit quem uidere non preualet, et illum per eam placat, quem suis actibus uehementer exaggerat [ed., exacerbat]. Hec Domini quodammodo prestat secretum, prebet suggestionibus locum, ad penetralia Iudicis peccator admittitur; et nullus  inde respuitur, nisi qui in ea tepidus inuenitur. Quod mauult petit, supra quam meretur acquirit; tristis ad eam uenit, sed letus abscedit. Oratio quippe sancta sic deuotos saluat, ut beatos reddat, dum criminosos accipiat. Innumera sunt huius bonitatis exempla; sed illud sufficiat, quod ipse quoque Dominus, exempla nobis uitalia tribuens, orare dignatus est. Unde merito tali ac tanto uiro premissa est oratio, qui frequenter indignantem Dominum mirabili supplicationis placauit exemplo. Hunc autem psalmum tertium nouerimus esse eorum qui orationem in titulo suo continere monstrantur. Moysen enim illum celeberrimum uirum per quem Dominus legem Isrelitico populo dedit, manifestum est ministrum  fuisse Testamenti ueteris, et prophetam NOuI. De ipso enim in Euangelio dicit: Si crederetis Moysi, crederetis et mihi, de me enim ille scripsit . Et quia utraque psalmus iste coniunxit, merito illi tale nomen appositum est, quod duo sacramenta ui sui nominis indicaret. Moyses quippe interpretatur assumptus, eo quod de aquis a filia Pharaonis fuerit eleuatus; quod propter mare Rubrum Isrelitas significat: propter gratiam uero baptismatis pertinet ad populum Christianum. Additum est etiam, hominis Dei, ne alterum fortasse cogitares, nisi eum qui diuinis colloquiis honoratus, meruit esse primarius; ut iam non seruus, sed homo ipsius esse diceretur. Hoc enim non de famulis, sed de liberis dicimus et amicis, sicut in Exodo legitur: Loquebatur autem Dominus ad Moysen facie ad faciem, sicut loqui solet  homo ad amicum suum .



Diuisio psalmi.

Moyses uir sanctissimus, et operibus mirabilis, et colloquio diuino reuerendus, in prima sectione inchoat a laude Iudicis, beneficia eius breuiter potestatemque commemorans. Deinde infirmitati nostre, quam et ipse multis modis ostendit, postulat subueniri. Tertio exorat aduentum Domini Saluatoris celerius innotescere, quem sciebat humano generi profutura prestare.



Expositio psalmi.

uers. 1. Domine, refugium factus es nobis, a generatione et progenie. Moyses ille uenerabilis in typo  sancte Ecclesie, quam prefiguratione gestabat, Domino fusa oratione gratias agit, quod in hoc seculi salo factus fuerit eius insigne refugium. Primum quod inter Hebreorum filios est, ut moreretur, abiectus; deinde quod regis Aegyptiorum pertulit nefanda certamina; tertio maris Rubri inaudita miracula; postremum murmurantis populi contumaciam formidandam: sed in his omnibus factus est illi refugium, cum ab uniuersis discriminibus noscitur esse liberatus. Merito ergo periculorum suorum recordatus, tale cognoscitur fecisse principium. uerum ut hoc non tantum de uno 306 homine, sed de uniuersali Ecclesia debuissemus aduertere, nobis posuit, non mihi: quoniam cuncte Ecclesie, que in hac seculi tempestate uersatur, tutissimum refugium semper  est Dominus. Nam uide quid sequitur, A generatione et progenie. A generatione, significat ex quo generari ceptum est genus humanum. Progeniem uero dixit usque ad finem seculi, cum progenies sibi humani generis per etates singulas reparata succedit; ac si diceret, semper.

uers. 2. Priusquam fierent montes, et formaretur orbis terre, a seculo et usque in seculum tu es. Quia in primo uersu dixerat: Refugium factus es nobis, ne temporalem aduerteres esse Deitatem, nunc de eius eternitate disseruit. Sed ut hanc perennitatem apertissime possimus aduertere, montes hic non aliquid terrenum, sed celorum potestates eximias, quoniam de uniuersa terra subsequitur; ut reuera  dicatur Domino congruenter, tu es, antequam celestia terrenaque formares. Istud enim prius non habet principium, sed immensum atque incomprehensibile esse declaratur, quando ab ipsis quoque principiis prius esse dignoscitur. Sequitur, a seculo et usque in seculum tu es; quasi aut ante seculum, aut post seculum non est Deus. Sed hic, a seculo et usque in seculum, eternitatem debemus aduertere. Greci enim codices eternitatem habent, quod patres nostri a seculo et usque in seculum transtulerunt. Tu es competenter dicitur Deo, quia non habet preteritum nec futurum; sic enim et ipsi Moysi dictum est: Dices filiis Isrel: Ego sum qui sum: et qui est, misit me ad uos . Unde merito uir sanctus posuit, tu es, quod ab ipso se audisse meminerat.  Sed hoc ad Patrem, hoc ad Filium, hoc ad Spiritum sanctum pertinere non dubium est. Essentia enim indiuidue Trinitatis, que ab eo quod est, esse ueraciter et proprie dicitur, presentia semper habet, que inter nos aut preterita dicimus aut futura.

uers. 3. Ne auertas hominem in humilitatem; et dixisti: Conuertimini, filii hominum. uenit ad secundam partem, in qua ille uir sanctus a Domino petit que illum precepisse cognouit. Dicit enim: Ne auertas hominem in humilitatem, id est, ne in mundi istius concupiscentiam ambitionemque proiicias. Humilitatem quippe hic terrenam concupiscentiam debemus aduertere, que apud Deum abiecta atque contemptibilis est, non illam gloriosam qua peccata nostra  Domino confitemur. Hoc ergo uir sanctus deprecatur quod Diuinitas iubet, ne uoluntas hominum a celesti sublimitate deiecta, amare mundi permittatur humillima, humilia utique que sua uilitate [ed., humilitate] sordescunt. Sequitur, et dixisti: Conuertimini, filii hominum. Hic et pro quia positum est, ut unum nobis sensum aperiat adunata sententia. uides quam sit probabilis superior illa petitio: quia cum Dominus preceperit filios hominum conuerti, ipso debeant miserante saluari. Quis enim alter potest a mundi ambitu liberare, nisi is qui docuit fideles celorum regna perquirere? Merito ergo petit ne deserantur homines in lubricis lapsibus, quibus dictum est: Conuertimini.

uers. 4. Quoniam mille anni ante oculos tuos, tanquam  dies hesterna, que preteriit, et sicut custodia in nocte. Causa redditur quare seculi ambitio debeat declinari: Quoniam mille anni non solum pauci sint ante oculos Dei, sed tanquam hesterna dies habeantur omnino preteriti. Que figura dicitur tapinosis, id est humiliatio, quando cuiuslibet rei magnitudo minuitur in exiguam paruitatem. Non enim uel ipsi uni diei presenti, sed preterito comparatur tam longissimus ordo seculorum. Mille enim finitum pro infinito posuit, etatem ueterum fortasse designans, qui magna longeuitate repleti sunt. Sequitur, et sicut custodia in nocte. Ut illos mille annos  annulatos esse cognosceres, non iam uni diei preterito, sed etiam nocturno tempori breuissimo  comparantur. Custodia enim nocturna, que humanas assolet exercere uigilias, ternis horis excubantibus deputatur, ubi sibi succedentibus turmis nichil longinquum agitur nec morosum. Pulchre autem humanam uitam nocturnis comparauit excubiis, ubi totum sub obscuritate et trepidatione geritur, quando mens hominum uitiis carnalibus circumdata pulsatur. Huic autem uersui subdistinctiones ponende sunt, quoniam subsequitur plenitudo sententie.

uers. 5. Que pro nichilo habentur, anni erunt eorum: mane sicut herba transeat. Hoc erat quod de uersu superiori pendebat: quoniam sicut duo illa que superius dixit, hoc est, diem preteritum, et custodiam nocturnam, que pro nichilo habentur, intulit: Anni erunt eorum. Et ideo sicut paulo ante dixit supplicandum  est, Ne auertas hominem in humilitatem, addidit, mane sicut herba transeat. Adhuc illa fugitiua et transitoria uite hominum comparantur. Frequenter enim herba intra momentum aut pastu animalium, aut aliqua tritura consumitur: sic sunt anni hominum qui pro nichilo habentur. Mane, id est in ipsa uita qua fruuntur, transeunt atque peraguntur; nec de longinquitate eorum potest esse satietas, ubi terminus festina celeritate suscipitur.

uers. 6. Mane floreat et pretereat; uespere ecidat, induret et arescat. Bene carnis infirmitas fugitiuis herbarum etatibus comparatur. Mane significat totam hominis uitam, in qua et florere et preterire dignoscitur. uespere autem quod indicat lucis occasum, tempus dicit quo transit homo de seculo; mox  enim ut in mortem deciderit, post durescit in cadauer, ac deinde arescit [ed., crescit] in puluerem, quod et herbis et corporibus humanis noscitur esse commune. Sed hic mane et uespere  non unum diem debemus aduertere; partes enim iste non sunt iungende, quia singule pro breuitatis intellectu sunt posite. Hec autem ideo diligentius excoluntur, ne quis sibi hominum de uita longissima blandiatur.

uers. 7. Quoniam defecimus in ira tua, et in furore tuo conturbati sumus. uir sanctus memor actuum priorum illum furorem Dei recordatur, quem pro Iudaica murmuratione sustinuit, quando ei Dominus dixit: Cerno quod populus iste dura ceruice sit: dimitte me ut irascatur furor meus contra eum, et deleam  eos, faciamque te in gentem magnam . Quapropter formidabili recordatione turbatus est, qui pro tali populo supplicabat. Defecimus enim dictum est, humana infirmitate fatigati: Conturbati sumus mortis cogitata formidine, quam metuebant propter debitas ultiones.

uers. 8. Posuisti iniquitates nostras in conspectu tuo; seculum nostrum in illuminatione uultus tui. De seculo transacti temporis dicit, quando Iudaicus populus et miraculis uisitabatur et 307 penis. Non credendo enim que uidebant, ultoris Iudicis patiebantur aspectum. Nam in alio loco dicit: Beati quorum remisse sunt iniquitates, et quorum tecta sunt peccata . Illa enim tegebantur, que ad  ueniam perueniebant: hec autem illuminabantur, que uindictam protinus sustinebant.

uers. 9. Quoniam omnes dies nostri defecerunt: et in ira tua defecimus: anni nostri sicut aranea meditabantur. Breuitatem uite humane dicit per iram Domini prouenisse: quoniam longioris uite presumptione peccabant. Ad quam enim breuitatem peruenerint post illam numerositatem prioris seculi infra dicturus est. Nam quod dicit: Omnes dies nostri defecerunt, ad annos pertinet imminutos. Quod uero sequitur, et in ira tua defecimus, ad tribulationes erumnasque respicit, quas in ipsa uita paruissima sustinemus: quoniam insolentia nostra aliter non poterat corrigi, nisi per flagella Domini probaremur affligi. Sequitur nimis apta comparatio: Anni nostri  sicut aranea meditabantur. Malignitatem uite nostre posita similitudo declarat. Aranea enim est animal debile ac tenuissimum, quod transeuntibus muscis ad escam sibi procurandam quedam retia dolose contexit: sic anni eorum qui sceleratis operibus dediti sunt, inanibus et subdolis machinationibus occupantur. Aranea enim dicta est, quod sit arida nimisque subtilis. Et uide quemadmodum actus ipsos [ed., ipsius] positum uerbum declaret. Meditabantur, dixit, non operabantur; ut ostenderet eos sine aliqua utilitate transiisse, qui sub nullo fructu bonorum, sed sub ancipiti meditatione uixerunt.

uers. 10. Dies annorum nostrorum in ipsis septuaginta anni; si autem in potentatibus octoginta anni, et plurimum eorum labor et dolor. Si annos illos ad litteram  uelimus aduertere, multos hominum et nonagenarios bene uigentes inuenies, et iterum necdum septuagenarios debilitate confectos; ut quod hic dicitur, constare minime posse uideatur. Sed numerum septuagenarium legi potius decenter aptamus, que sabbatum diem septimum obseruandum esse precepit. Octogenarium uero populo Christiano aptissime deputamus, qui octauum diem Resurrectionis dominice sancta festiuitate ueneratur: ut duo Testamenta  per hunc numerum significasse uideatur. Ipsa sunt enim precepta, in quibus fideles anime saluberrima mentis ualetudine reguntur. Octogenario uero numero addidit in potentatibus, quia tunc reuera cepimus habere potentiam, quando  nobis Dominus Saluator apparuit. Isti sunt ergo dies annorum nostrorum, qui nobis probabilis uite conferunt claritatem; ut merito dies dicantur, per quos Dominum in uerbis suis illuminata mente conspicimus. Et intende quid sequitur: Et plurimum eorum labor et dolor; id est, qui hec duo Testamenta transcenderit, laboribus maximis et doloribus implicatur. Non enim illic est aliquid  plus minusue sentire, ubi celestem regulam seruat moderata distinctio.

uers. 11. Quoniam superueniet super nos mansuetudo, et corripiemur. Quis nouit potestatem ire tue, aut pre timore iram tuam dinumerare? Quia dixerat: Plurimum eorum labor et dolor, nunc ipsum excolit  dicens, non debere legis precepta transcendi: quia superueniens iehsu Christus, qui est mansuetudo per fecta, nos corripit et emendat, si Testamenta eius contumaciter negligamus. Et quoniam dixit, corripiemur, premisit mansuetudinem, ut intelligamus omnes emendationes Domini fidelibus pietatis intentione prouenire. Sequitur, Quis nouit potestatem ire tue, aut pre timore iram tuam dinumerare? Merito ille Moyses, qui expertus fuerat quanta Dominus peccanti populo reddidisset, dum eum crebris murmurationibus incitasset, exclamat nullius considerationem ad uindicte eius peruenire mensuram, nec dinumerari posse quanta ille preualet iratus efficere. Et nota quod in utraque parte predicatur uirtutis immensitas. Nam sicut premia Domini plenissime nequeunt  intelligi, ita nec uindicte mensura preualet apprehendi. Bene autem addidit, pre timore, sicut et alius propheta dicit: Consideraui opera tua, et expaui .

uers. 12. Dexteram tuam, Domine, notam fac nobis, et eruditos corde in sapientia. uir ille sanctissimus et utriusque Testamenti intellector egregius uenit ad tertiam partem, in qua deprecatur Patrem, ut iehsu Christus Iudaico populo et gentibus salutariter appareret. Nam ut utrumque populum complecteretur, plurali numero posuit, nobis, sicut et in primo uersu psalmi iam factum est. Dexteram enim dicit ipsum Dominum Saluatorem, de quo alibi scriptum est: Dextera manus tue, Domine, confregit inimicos ; petens ut ipse illis notus efficiatur, per quem  omnia profutura discuntur. Et eruditos corde in sapientia. Desiderio ipsius non sufficit aduentum Domini postulare, quia multi eum corporaliter uidentes, Deum minime crediderunt, ideoque addidit, Eruditos corde in sapientia; id est intellectum habentes in Dominum Christum. Eruditus enim dicitur quasi ex omni rude elicitus. Ipse est enim uirtus et sapientia Patris, quem hic postulat non corporeis oculis, sed erudito corde cognoscere: quia hoc profuit reuera illum uidere, qui eum meruerunt illuminata mente conspicere.

uers. 13. Conuertere, Domine, aliquantutum, et deprecabilis esto super seruos tuos. Consuetudinem suam uir sanctus operatur, qui dicit in Exodo: Esto placabilis super nequitiam populi tui . Ipso affectu, ipsa gratia rogat Dominum, ut iustitiam suam aliqua lenitate retemperet; quatenus exorari possit a peccatoribus, quibus iuste noscebatur iratus. Intuendum est autem quod non dixit ex toto conuertere, sed aliquantulum: quia hoc magis nobis expedit, quando nos aliquis stimulus tribulationis affligit; ut sepe commoniti saluberrima conuersione ualeamus peccatorum ueniam promereri.

uers. 14. Repleti sumus mane misericordia tua; exsultauimus et delectati sumus in omnibus diebus nostris. Misericordiam dici Dominum Saluatorem nullus ignorat, qui miseris datus est, ut per ipsum uiuerent, qui per se cognoscebantur omnimodis interiisse. Repletum se ergo dicit hac misericordia mane, id est  lucida contemplatione, quoniam uir sanctus Christi Domini preuidebat aduentum. Et necesse fuit ut 308 eius cor exsultaret in laude, delectaretur in contemplatione omnibus diebus uite sue, cuius anima tali munere repleta, celesti exsultatione gaudebat. Que figura dicitur idea, cum rem futuram uelut oculis offerentes, motum animi uiuaciter incitamus.

uers. 15. Delectati sumus pro diebus quibus nos humiliasti, annis in quibus uidimus mala. Tribulationes quas hominibus prouidentia diuina concedit, quam ueraci estimatione perpenderat, ut delectatum se in eis diceret, per quas humiliandum populum salutariter sentiebat. Sciebat enim fidelibus uiris noxiam esse superbiam; et inde Domino gratias agit, unde  credentes profecisse cognouit. Quapropter in illis annis se delectatum esse confitetur, in quibus uiderat mala; mala scilicet que grauia putabat, dum pateretur humanitas. Nam uiro sancto et contemplanti ueritatem non solum grauia non fuerunt, sed etiam suauia sibi exstitisse professus est.

uers. 16. Respice in seruos tuos et in opera tua, Domine; et dirige filios eorum. Sancta conscientia non desinit facere in opere alieno quod exercebat in proprio. Quibus enim orationibus pro Isrelitis supplicauerit Domino, omnino notissimum est. Nunc eadem simili fine concludit, ut peccantibus Iudeis parcat, et filios eorum sancta credulitate recorrigat; quatenus si illi  dispersi sunt, saltem eorum soboles in fine seculi conuersa, ad ueniam peruenire mereatur. Quod prophetie spiritu   nouerat esse faciendum. Et considera quibus uerbis pietatem boni Iudicis inuitauit, ut primo diceret, in seruos tuos; deinde, in opera tua; quatenus etsi factis suis ueniam non mererentur accipere, eam Creatoris opera ualde laudabilis impetraret. Quod argumentum apud rhetores dicitur a laude iudicis.

uers. 17. Et sit splendor Domini Dei nostri super nos; et opera manuum nostrarum dirige super nos. Splendor Domini super nos est, quando crucis eius impressione decoramur, et uexillum triumphi ipsius in fronte portamus; sicut Apostolus dicit: Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego  mundo . Hinc et in alio psalmo dictum est: Signatum est super nos lumen uultus tui, Domine . Sequitur, et opera manuum nostrarum dirige super nos. Opera nostra dirigit super nos, quando nobis donauerit ueniam peccatorum, ut cum fuerimus peruersi, efficiamur eius correctione rectissimi.



Conclusio psalmi.

Consideremus, uiri prudentissimi, quam multa nobis legis diuine mysteria per diuersos numeros indicentur, quod hic uitas hominum septuagenarii et octogenarii numeri supputatione recolligat; quod cunctus ordo Psalmorum mystico sit calculo comprehensus;  quod omnes libros diuinos numerus arcanus includit; quod et alia legis diuine mysteria multifario calculo continentur. Arenam maris, pluuiarum guttas, hominum capillos legimus esse sub numero. Et ut breui compendio discipline ipsius laudem uirtutemque noscamus, Salomon ait: Omnia in mensura, et numero, et pondere Deum fecisse ; ut cunctis indubitanter appareat arithmeticam disciplinam ubique esse diffusam. Hanc auctores secularium litterarum diligentius perscrutantes in multis partibus diuiserunt, id est in pari et impari, in perfecto et imperfecto, in superfluo et imminuto, et ceteris que in ipsis auctoribus euidentissime continentur; quas studiosis legere et sana mente tractare nostri quoque permisere maiores. Deum tamen in  omnibus rogemus ut sensus nostros aperiat, et ad ueram sapientiam sua nos illuminatione perducat. Quidquid enim legeris, quidquid excogitaueris, ita dulcescere poterit tibi, si sapore superni muneris condiaris.



EXPOSITIO IN PSALMUM XC.



Laus cantici Dauid.

Quando laus cantici dicitur, non commune aliquid sentiatur. Laus intelligi potest et humana predicatio; sed laus cantici animaduerti non potest nisi diuina laudatio. Dauid autem hic, ipsum prophetam debemus aduertere, qui primam partem huius psalmi suaui relatione dicturus est. Amenus admodum et ipsarum promissionum uarietate dulcissimus: cuius undecimum et duodecimum uersum diabolus ipsi  Domino Saluatori, cum eum tentasset, obiecit. Hunc hymnum demonibus pia confidentia semper opponimus, ut a nobis potius inde uincantur, unde contra Creatorem suum dolose aliqua dicere tentauerunt.



Diuisio psalmi.

In prima parte Psalmista profitetur omnem fidelissimum diuina protectione uallari. Secunda laudem decantat Domino Saluatori. Tertia uerba sunt Patris ad omnem fidelem, quem in se deuotissime sperare cognoscit, et in mundo isto defensionem, et in futuro illi [ed., ille] premia compromittens.



Expositio psalmi.

uers. 1. Qui habitat in adiutorio Altissimi, in protectione  Dei celi commorabitur. Hic denuo categoricus syllogismus ita subleuat caput: Iustus habitat in adiutorio Altissimi. Omnis qui habitat in adiutorio Altissimi, in protectione Dei celi commorabitur. Iustus igitur in protectione Dei celi commorabitur. Nunc uerba psalmi tractemus. Posito sancto Dauid in contemplatione celesti, talis subito persona monstrata est, que tota mentis puritate deuota superna iugiter protectione gauderet: cui multa beneficia diuinitus asserit esse collata, ut ad deuotionem Domini mens nostra ardentius incitetur, quando fidelibus spes magna promittitur. Que figura dicitur diatyposis, id est expressio habitus, ubi rebus personisue subiectis et formas ipsas et habitus exprimimus. Qui  habitat, confirmatiue pronuntiandum est, id est qui iugiter commoratur. Habitare enim permanentis est, non 309 discedentis; sed qui totam spem suam non in propriis uiribus ponit, sed in Altissimi uoluntate constituit, sequitur absoluta promissio, quoniam talis uir modis omnibus protegatur a Domino. Et inspiciendum est quod dicit, in adiutorio, ut designet intentionem uerissimi Christiani laboriosa Domino contentione seruire. Et intuere quemadmodum singulis uerbis res magne resignate sunt. Dicit enim: Qui hic habitat, illic commorabitur; id est, qui in isto seculo ab ipso non discedit, in illa semper perennitate mansurus est.

uers. 2. Dicet Domino: Susceptor meus es, et refugium meum Deus meus, et sperabo in eum. Hoc  dicit ille qui de animo suo noxias presumptiones abiiciens, solum sibi credit utile, quod dignatur pietas superna prestare. Nam qui dicit: Susceptor meus es, totum se confirmat in eius beneficia proiecisse, ut de felici quadam familiaritate glorietur. Item qui dicit: et refugium meum Deus meus, nullum sibi aliud esse profitetur auxilium: sed quando huius seculi tempestatibus quatitur, ad portum diuine misericordie se confugere uelle testatur. Et ne crederes post susceptionem beatam et refugium salutare non esse iam aliquid expetendum, sequitur, et sperabo in eum: ne quis in se fragilissimo debeat aliquando presumere, sed in illo semper qui probatur omnia continere. Hoc si Adam fuisset secutus, nec sibi conquisiisset reatum, nec suis posteris transmisisset  interitum.

uers. 3. Quoniam ipse liberauit me de laqueo uenantium, et a uerbo aspero. Causam dicit diuini muneris, quia ipse nos ab inimicorum siue spiritualium siue carnalium potest liberare uersutiis, comparatione facta uenantium, qui ad capiendas feras retium laqueos ponunt, ut ignorantes possint dolosis insidiis irretire. Sequitur, et a uerbo aspero. uerbum asperum est omne dictum quod contra regulas diuinas tanquam lethiferum poculum propinatur. Nam etsi per iniurias aut irrisiones a bono proposito diuertamur, uerbum est utique asperum, suaque acerbitate durissimum. Et iterum si audiatur sermo blandus fellito melle conditus, acerbe illud debemus suscipere, quia diuinis probatur iussionibus obuiare. Nam  frequenter illa plus decipiunt que mollissimis sermonibus intimantur. Ab hac ergo asperitate grauissima et amara dulcedine liberat Dominus nos, quando in uia ipsius gradimur, nec dextera leuaque diuertimus, ubi a diabolo positos laqueos esse cognoscimus. In uia enim, id est in ipso Christo ausuis non est ponere, ubi fideles non preualet sauciare.

uers. 4. Scapulis suis obumbrabit tibi, et sub pennis eius sperabis; scuto circumdabit te ueritas eius. Per hunc uersum et duos alios qui sequuntur, persone illi sanctissime quam propheta superius introduxit, quam pulcherramis allusionibus Domini beneficia compromittit! ut cuius prius mores probauerat, eius premia digna narraret; que nostra debet curiositas  indagare, si tamen  dignum possimus aliquid inuenire. Scapule Domini sunt operationes mirabilium, per quas uelut quibusdam humeris uirtus diuina monstratur. Penne sunt monita prophetarum, que si pura mente recipiantur, fideles animas ad celos usque perducunt. Queres forsitan quid ista prestabit obumbratio, ut per diem sol non urat te, neque luna per noctem? Item quid penne Dominice conferant? Utique protectionem Domini, quam uelut maternam pietatem inter mundi pericula te habere cognoscas, sicut et alibi scriptum est: Ierusalem, Ierusalem, quoties uolui congregare filios tuos sicut gallina pullos suos sub alis suis, et noluisti ? Scuto circumdabit te ueritas eius. Scutum istud humanum illam partem tantum ex qua  opponitur, tegit: clypeus uero diuinus undique nos quasi murali munitione circumdat atque defendit. ueritas autem incarnatio Christi Domini aduertenda est, sicut legitur: ueritas de terra orta est ; que nos et scapulis obumbrat, et sub pennis suis sperare facit, et scuti protectione custodit.

uers. 5. Non timebis a timore nocturno.

uers. 6. A sagitta uolante per diem, a negotio perambulante in tenebris, a ruina et demonio meridiano. Sicut dixit superius genera defensionum, ita nunc in his duobus uersibus denuntiat periculorum modos: quia multo gratior salus fit, cum euitata cognoscitur discriminum multitudo. Timor itaque nocturnus est hereticorum tenebrosa suasio. Sagitta uolans per  diem manifesta persecutio tyrannorum. Negotium in tenebris, cum prauo studio perquiritur, unde bene credentium cordis oculus obcecatur. Demonium meridianum est immane periculum feruore persecutionis accensum: ubi ruina plerumque metuitur, quando infirmitas humana superatur. Ruina enim dicta est, quasi repetens ima. Sed per has omnes allusiones definitionesque rerum illud euidenter ostenditur, quia nichil horum metuere possumus, quando Domino protegente saluamur.

uers. 7. Cadent a latere tuo mille et decem millia a dextris tuis: ad te autem non appropinguabit. Cum de uiro fidelissimo in prima parte loqueretur, quoniam membra capiti suo connexa sunt, in secunda parte uenit ad Dominum Christum, ut illos quos Dei famulis  insidiatos esse dixerat, peccatorum suorum retributionem subituros esse monstraret. Sed hunc uersum paulo sollicitius inquiramus. Non enim possunt a latere Domini, uel a dextris eius cadere, qui iam in beatorum numero predestinati esse noscuntur: sed hoc de presumptoribus bene dicitur, qui illud se consequi credunt, quod minime promerentur. Cadent dixit, quasi de alta beatitudine corruent, quam sibi temeraria, non fidelis anima promittebat. Latus autem est Domini Saluatoris corona iustorum, que cum ipso  in resurrectione iudicabit. Nam hodieque quando iudices petimus ab imperatore uel rege, sic eis dicimus: Mittite a latere uestro, id est qui uobiscum habet fidelissima deuotione  consilium. Latus enim dictum est, eo quod sub brachio lateat. Et quia spes hominum inaniter sibi promittit excelsa, ex illa gloria eos dicit esse casuros, qui sibi supra merita sua talia pollicentur. Et quoniam isti rari sunt qui tantam ac talem spem habere noscuntur, mille a latere eius asserit esse casuros, ab illa scilicet summitate iudicationis. A dextris autem, quia multi putant se ad dexteram collocandos, decem millia testatur inde ruituros, quoniam et ipsi falsa opinione conceperant, quod in suis 310 meritis non habebant. Hec autem sententia illos specialiter uerberat qui aliquo bono prosperitatis inflantur, et sanctos se putant esse, cum non sint. Mille autem et decem millia finitum pro infinito numerum ponit. Sequitur, Ad te autem non appropinquabit; hoc  est quilibet ex ipsis qui sibi regnum Dei fallaciter pollicentur: qui reuera longe erunt a Domino, quoniam dum spem habent in meritis suis, ad satisfactionis remedia non recurrunt.

uers. 8. uerumtamen oculis tuis considerabis, et retributionem peccatorum uidebis. Oculis tuis, dixit diuinum illum lucidum perspicabilemque conspectum, quo hominum merita iudicantur. Iustitia enim diuina considerantur homines, qui sunt ad sinistram uel ad dexteram collocandi. Sequitur, Et retributionem peccatorum uidebis; hoc est quod superius dixit: Oculis tuis considerabis. Illa enim consideratio erit retributio meritorum. uidebis, id est, uideri facies; sicut est illud: Dominus de celo prospexit super filios hominum, ut uideat si est intelligens aut requirens  Deum .

uers. 9. Quoniam tu es, Domine, spes mea; altissimum posuisti refugium tuum. Cum supra de peccatorum retributione loqueretur, subito intulit, Quoniam tu es, Domine, spes mea, quod sensus superior non habebat. Que figura dicitur paradoxon, quando exitus inopinatus uel non exspectatus ingeritur. Intendamus autem sollicitius quid sit quod dicit propheta, Quoniam tu es, Domine, spes mea: quia resurgente Domino spem resurrectionis membra reliqua perceperunt, que erant posita in morte peccati. Precessit enim in Capite, quod corpus reliquum in se sperare debuisset. uerum ista spes resurrectionis sancto uiro ideo facta est, quia et ipse Dominus Saluator per id quod mortuus est, refugium suum noscitur in Altissimo  posuisse, sicut in trigesimo psalmo iam dictum est: Esto mihi in Deum protectorem, et in domum refugii, ut saluum me facias . Unde merito sequitur illius exemplum, per quem se in eternum nouerat esse uicturum.

uers. 10. Non accedent ad te mala, et flagellum non appropinquabit tabernaculo tuo. Hic beatitudo assumpte humanitatis potenter exponitur: quia dum in hoc mundo a Iudeis et conuicia pertulerit et flagella, dicit, tabernaculo eius, id est, sancto corpori nichil mali appropinquare potuisse. Merito, quia flagellum est ultio diuina, quod solet humana crimina resecare; sicut alibi legitur: Multa flagella peccatorum . Hoc ergo supra illum uerissime  dicitur non uenisse, qui se probatus est immaculata conuersatione tractare. Hic enim flagellum positum est, quod delicta castigat, quod improbos actus ulciscitur; et ideo negatum est per flagellum Christo Domino proximasse peccatum. Quod genus locutionis schema dicitur hypallage, que et in secularibus frequenter inuenitur uoluminibus et diuinis.

uers. 11. Quoniam angelis suis mandauit de te, ut custodiant te in omnibus uiis tuis.

uers. 12. In manibus portabunt te, ne unquam offendas ad lapidem pedem tuum. In his duobus uersibus uerba sunt que Domino Christo diabolus, de eius diuinitate dubitans, cum eum tentare presumpsisset, obiecit. Sed ubi ille cecidit, nos sollicite gradiamur: quoniam cautela sequentis est precedens lapsus  alienus. Sepe diximus in Domino Saluatore duas naturas, id est Dei et hominis unitas atque perfectas in una eademque permanere persona, ita ut unus esse Dei Filius et predicetur ab omnibus et credatur, sicut et Patres nostri ueritatis ipsius illuminatione docuerunt, dicentes: Solus ex Trinitate Filius formam serui accepit, que forma illi ad unitatem persone coaptata est; id est, ut Filius Dei et Filius hominis unus sit omnipotens iehsu Christus: ne non Trinitas, sed  quaternitas predicetur. Hinc est quod quando humilia de ipso dicuntur, humanitati sunt sine dubio deputanda: quando aliquid potentius tonat, diuinis uirtutibus conuenit applicari; quod hic et inferius utrumque seruatum est. Nam quod legitur, angelis mandatum, ut eum debeant  custodire, infirmitatis humane est, sicut Euangelium quoque testatur: Apparuit autem illi angelus de celo confortans eum . Et ut ipsam hominis naturam perfectissime declararet, adiecit, ne offendas ad lapidem pedem tuum; id est, ne in legem que in lapideis tabulis scripta uidebatur incurreret, quam uenerat gentes edocere, eiusque plenitudinem salutari integritate firmare.

uers. 13. Super aspidem et basiliscum ambulabis, et conculcabis leonem et draconem. Hic iam diuina uirtus exprimitur, que tantis rebus seuientibus imperauit. Nam omnia ista nomina diabolo congruenter aptantur: aspis est, dum occulte percutit; basiliscus, cum palam uenena disseminat; leo, dum persequitur innocentes; draco, cum negligentes impia  uoracitate deglutit. uerum hec omnia glorioso aduentu Domini pedibus ipsius prostrata iacuerunt. Solus enim tam ferocia ualuit subdere, qui Patri ceternus et consubstantialis secundum diuinitatem probatur existere. Hec si diligenter sanctorum Patrum predicatione tractemus, nec aliqua dementium heretica prauitate turbemur, omnia nobis, sicut dicta sunt, absoluta ueritate constabunt.

uers. 14. Quoniam in me sperauit, liberabo eum; protegam eum, quoniam cognouit nomen meum. uenit ad tertiam partem, ubi Dominus Pater iustissimo illi uiro qui in prima parte noscitur introductus, clementi dignatione respondit, ut corda fidelium tali promissione roboraret. Hunc ergo beatum, qui habitat  in adiutorio Altissimi, liberaturum se a malis seculi istius compromittit, quoniam spem suam in ipsius uirtute reposuit. Sequitur, protegam eum quoniam cognouit nomen meum. Exponit quomodo eum liberandum esse promiserit; scilicet ut protectus ab omnibus insidiis diaboli reddatur alienus. Causam quoque pie liberationis adiunxit, quoniam cognouit nomen meum. Cognoscit nomen Patris, qui Filium non putat esse minorem, nec creaturam estimat , sed Creatorem potius mentis integritate profitetur.

uers. 15. Inuocabit me, et ego exaudiam eum; cum ipso sum in tribulatione, eripiam eum et glorificabo eum. Beato isti qui in ipsius protectione confidit, singulare premium Dominus compromittit, ut eum inuocatus  exaudiat, et duplici modo profutura concedat. Dicit enim, cum ipso sum in tribulatione, quod ad istum respicit mundum, 311 ubi feruentius angustiis mens deuota tribulatur; sic et ipse in Euangelio promittit: Ecce ego uobiscum sum usque ad consummationem seculi . Et uide quid sequitur, eripiam eum et glorificabo eum. Ereptus utique ex hoc mundo glorificandus est iustus, quando in illa beatitudine collocatur, ubi iam locum tribulatio non habebit.

uers. 16. Longitudine dierum adimplebo eum, et ostendam illi salutare meum. Adhuc exsequitur premia que promittit beato. Longitudo enim dierum uita eterna est, quam nullus terminat finis; sed in firmamento suo stabili robore perseuerat. Sequitur  totius premii finis, qui non habet finem, et ostendam illi salutare meum. Hoc est enim quod fidelibus in summa remuneratione promittitur, quia salutarem Christum Dominum contuentur. Apparens enim ille et cordis illuminatione conspectus, totam spem iustorum desideriumque complebit. Sic se et ipse in Euangelio bene credentibus pollicetur: Ostendam meipsum illis . Hoc enim  ipsi Christo non poterat dici, qui et salutaris est Dominus, et spes desiderata credentium: sed melius  intelligatur potius a parte membrorum.



Conclusio psalmi.

Mirabilis uirtus psalmi huius, que immundos spiritus fugat. Nam unde tentare diabolus uoluit, inde a  nobis superatus abscedit. Memor est enim iniquus presumptionis sue, memor est diuine uictorie. Ipse quippe et in nobis uincit, qui eum et in se propria uirtute superauit. Dicatur ergo a nobis post omnes actus diei noctis aduentu; cognoscat nos ipsius esse, cui se recolit ante cessisse. Nec frustra tantam gloriam psalmi huius in tali numero estimo collocatam, que ter trina reuolutione denarii ad omnipotentem atque indiuisibilem cognoscitur tendere Trinitatem.



EXPOSITIO IN PSALMUM XCI.



Psalmus cantici in die sabbati.

Psalmus cantici commonet nos ut in uniuersis actibus nostris Diuinitati gratias referre debeamus.  Psalmus enim  significat operas spirituales, que sursum tendunt ad Dominum Christum. In his enim cantare debemus et gratias semper agere, quando eius beneficio reddimur liberi, qui per nos sumus peccatorum nexibus obligati. Ipse enim cantat in psalmo, qui omnem uitam suam in gratiarum actione constituit. Dies autem sabbati requies interpretatur, per quam commonemur ab omni praua actione cessare, et feriatos animos a uitiis reddere operum celestium sanctitate. Hanc recte Iudei non colunt, cum obseruantiam eius ad intellectum littere transtulerunt. Sed illis est in die sabbati requies, qui precepta Domini ad Noui Testamenti significantiam ducunt, et ueraciter intelligunt quod in prefiguratione dictum esse cognoscunt. Et ideo  uerba Ecclesie in hoc psalmo debemus accipere, que nobis per diem sabbati futuram requiem cognoscitur intimare.



Diuisio psalmi.

Primo ingressu Ecclesia loquitur, bonum esse commemorans laudes Domino dicere, quod insipientem et irreligiosum profitetur modis omnibus ignorare. Secundo peccatores sicut fenum uelociter asserit esse perituros. Tertio dicit iustos florere ut palmam, crescere autem sicut cedros Libani: ut et pertinaces metus corrigat, et deuoti felici pollicitatione congaudeant.



Expositio psalmi.

uers. 1. Bonum est confiteri Domino et psallere  nomini tuo, Altissime. Sancta mater Ecclesia dicit bonum esse Domino confiteri, ut in ipso capite breuiter profutura censeret. Confitemur autem  duobus modis: quando peccata nostra damnantes, misericordiam Domini iugiter postulamus; confitemur etiam, cum beneficia que suscipimus eius semper muneribus applicamus, nec meritorum nostrorum esse dicimus quod ipsius miseratione prestatur. Quapropter, quidquid horum fiat, bonum est Domino confiteri. Deinde conuersa dicit ad Dominum, et psallere nomini tuo, Altissime. A communi intelligendum bonum est. Psallere enim significat piis operibus Domini mandata peragere, ut sicut psalterium de superioribus sonat, ita operatio nostra ad aures Diuinitatis ascendat. Quapropter uno uersiculo  comprehensum est quod sanctas et multiplices concluderet actiones.

uers. 2. Ad annuntiandum mane misericordiam tuam, et ueritatem tuam per noctem. Mirabiliter uita nostra duobus est sermonibus conclusa. Mane significat gaudium, nox autem cognoscitur indicare tristitiam. Et ideo quando in beneficiis eius leti sumus, misericordiam ipsius annuntiare debemus: quia prestat indignis et malis, bonus est. Per noctem uero, id est per tribulationem, quando nos asperitates alique castigare noscuntur, ueritatem ipsius similiter annuntiare debemus: quia merito patimur quod delictis grauantibus sustinemus. Ita fit ut utroque tempore iustissime debeamus laudes Domini confiteri.

 uers. 3. In decachordo psalterio: cum cantico et cithara. Decachordum psalterium decem precepta legis significare manifestum est, quia ipsa chorde sunt; quas si bonorum actuum qualitate tangamus, salutare melos efficiunt et ad celorum regna perducunt. Scire autem debemus cur iste numerus tante rei uideatur adiunctus. Ipse est quem Pythagorici uocant, id est quaternitatem diuinam: quoniam breuiter comprehendit quod per infinitas summas noscitur posse dilatari. Unus enim, duo, tres et quatuor faciunt decem, qui semper reuolutus atque repetitus, in extensas et infinitas supputationes egreditur. Neque enim in quibuslibet summis ultra istum ordinem noui aliquid reperitur, sed ita probatur esse compositus, ut ipse fiat semper numerabilis, cum  nullis nouitatibus immutetur. Merito ergo talis calculus totius 312 redemptionis nostre continet formam, qui per obliquas lineas charactere suo sancte crucis imitatur figuram, et in digitis decori circuli rotunditate concluditur. Addidit, cum cantico et cithara. Canticum et cithara est gaudium boni operis, id est eleemosynarum iucunda prebitio, sicut ait Apostolus: Hilarem datorem diligit Deus . Cithara uero res indicat actuales, que licet cum labore et tensione fiant, tamen habebunt fructum maximum, si iuncto gaudio compleantur. Ipse enim cantat cum cithara, qui operas bonas perficit sine asperitate tristitie.

uers. 4. Quia delectasti me, Domine, in factura tua, et in operibus manuum tuarum exsultabo. Intuere hanc  regulam ueritatis ubique seruari, ne humanis uiribus applicetur quod fuerit diuina largitate collatum. Tunc enim elatio noxia prouenit; tunc superbia Deo inimica turgescit, quando aliquid infirmitas humana de sua possibilitate presumpserit. Quocirca delectatam se dicit mater Ecclesia in factura Domini, quoniam quidquid boni acceperat ipsi sancto proposito modis omnibus applicabat. Et ut predicte regule integritas seruaretur, non in sua felicitate, sed in ipsius operibus se exsultare profitetur, sicut et Apostolus ait: Ipsius enim sumus figmentum, creati in operibus bonis .

uers. 5. Quam magnificata sunt opera tua, Domine! nimis profunde facte sunt cogitationes tue. Omnia quidem opera Dei humanis sensibus profunda noscuntur,  et quodcunque eorum quesieris, altissimum sine dubitatione cognoscis. Sed melius est per uerba ipsius predictas operationes cognoscere, ne peregrinum aliquid in medium uideamur adducere. Postquam dixerat: Mane misericordiam, et ueritatem annuntiandam esse per noctem, in decachordo psalterio, cum cantico et cithara, ipsa opera Domini, ipsa miracula dispositionis uehementius obstupescit, et magnificentiam eius cum summa admiratione prosequitur: ut tali imitatione formati, mundi istius discrimina salutariter possimus euadere. In qua re nimis profunde sunt facte cogitationes eius: ut sicut diabolus per superbiam corruit, ita humanum genus humilitatis beneficio possit absolui. Dicendo enim, nimis  profunde, significat tanto plus hanc estimationem altescere, quanto de ipsa potuerit aliquis sedule uehementiusque tractare. Quapropter illud hic perfecte scientie genus est, nosse Deum talia tantaque prestare, que humanus sensus non possit attingere, sicut in Habacuc propheta legitur: Consideraui opera tua, et expaui .

uers. 6. uir insipiens non cognoscet, et stultus non intelliget ea. Diuersis causis apta redduntur. Nam sicut de se dixit: Quia delectasti me, Domine, in factura tua, et in operibus manuum tuarum exsultabo, et reliqua: ita incredulos profitetur beneficia Domini non posse cognoscere. Que figura dicitur parison, id est equatio sententie, que sepe paribus, plerumque constat imparibus. Insipiens est qui celesti sapientia  uacuatus, humanis uersutiis probatur esse plenissimus. Iste utique non cognoscet opera Dei, quia casuale credit esse quod geritur, sicut quidam philosophi dixerunt. Adiecit, et stultus non intelliget ea. Stultus utique est qui nec diuina cognoscit, nec ipsos seculi actus intelligit, quos uulgo brutos uocamus. Merito ergo isti non intelligunt ea que superius dicta sunt, quia superne contemplationis nulla ratione flammantur.

uers. 7. Cum exorientur peccatores sicut fenum, et apparuerint omnes qui operantur iniquitatem, ut intereant in seculum seculi. uenit ad ingressum secundum, in quo peccatores in isto quidem seculo sub breuitate temporis sicut fenum dicit florere; sed in illa iudicatione, ubi factis digna recipiunt, eos asserit  celeriter interire, sicut Ieremias propheta dicit: Omnis homo fenum, et omnis claritas hominis ut flos feni . Nam quod dicit: Et apparuerint omnes qui operantur iniquitatem, futurum iudicii tempus ostendit. Hic enim etsi intelligantur multorum criminum rei, omnes tamen nobis apparere non possunt qui operantur iniquitatem, maxime quando spiritus immundos hic uidere non possumus. Ibi enim cum ad iudicium uenerint, humanis conspectibus apparebunt. Sequitur causa quare appareant, non utique ad gloriam, sed ad ruinam, id est, ut intereant in seculum seculi. Et pulchre exposita est pena damnatorum: non enim sic pereunt, ut esse iam desinant; sed in seculum seculi pereunt, qui nunquam a suis afflictionibus exuuntur.

 uers. 8. Tu autem Altissimus in eternum, Domine. Subaudiendum, permanebis, non, ut Iudei putauerunt, tanquam hominem solum communi sorte trucidandum. Aptum est enim hoc de Domino Saluatore sentire, ut econtrario conuincatur perfidia nefanda Iudeorum.

uers. 9. Quoniam ecce inimici tui, Domine, peribunt, et dispergentur omnes qui operantur iniquitatem. Inimici Dei sunt demonum cultores, uel quicunque preceptis eius obuiare monstrantur. Hec inimicitia Dei quidem dicitur, sed resistenti potius noxia comprobatur. Se enim persequitur, qui Domini iussa non sequitur. Ille enim nescit pius Creator irasci, nisi quando nobis existere uidemur aduersi. Denique  subiungit qui sint isti inimici, id est, qui operantur iniquitatem. Hi dispergentur, quando a grege Domini fuerint segregati, quando regnum eius non meruerint introire: quia illic congregari nequeunt, nisi qui Domino deuotissima intentione placuerunt.

uers. 10. Et exaltabitur sicut unicornis cornu meum, et senectus mea in misericordia uberi. Unicornis interdum superbiam indicat, sicut in alio psalmo iam dictum est: Et a cornibus unicornuorum humilitatem meam . Hic autem exaltationem significat unitatis, quam merito dicit Ecclesia [ed., qua merito dicit Ecclesiam] in fine seculi exaltandam esse, quando fideles munera probantur digna recipere. Illa autem unitas fortitudo sublimis est; et sicut hoc seculo cornua ornant iumenta, ita ibi  sanctorum gloria decorat Ecclesiam. Exaltabitur enim dixit, quia peccatoribus in tartarum humiliatis, illius sublimitas celsior apparebit. Sequitur, et senectus mea in misericordia uberi. Senectus candidum caput habet. Que similitudo  hic iuste datur Ecclesie, quoniam omnia merita sanctorum tanquam cani capitis purissima luce fulgebunt. Nec incassum addidit mea, quia senectus humana morbis grauissimis sauciata tendit ad finem, querelis onerosa, colore deformis est. Contra senectus Ecclesie ad uitam ducit perpetuam, ad beatitudinem mirabilem, ad pulchritudinem singularem, ut luceant sicut 313 angeli Dei meruerint in illa congregatione numerari. Subiunxit etiam, in misericordia uberi, ut et multa intelligeres dona et beneficia sine dubitatione  perpetua; quod totum contra seculi istius senectutem dicitur, que malis ingrauantibus oneratur.

uers. 11. Et respexit oculus meus inimicos meos: et insurgentes in me malignantes audiuit auris mea. Inimici scilicet sunt Ecclesie, quos superius dixit operari iniquitatem. Tunc aperte in illa iudicatione uidebuntur, quando qui hic celati sunt, ibi cum suis operibus apparebunt; quos tunc iratus respicit, quando in sinistram partem segregatos esse cognoscit. Sequitur, et insurgentes in me malignantes audiuit auris mea. Insurgentes sunt malignantes diuites huius seculi, qui hic paupertatem Ecclesie impia elatione despiciunt. Hos audibunt [ed., audiunt] aures omnium fidelium, quando increpationibus propriis sua desideria factaque condemnabunt: dicturi  sunt enim : Quid nobis profuit superbia, aut quid diuitiarum iactantia contulit nobis ? et cetera. Ibi enim audiuntur sua uota damnantes, qui se in hoc seculo beatissimos estimabant.

uers. 12. Iustus ut palma florebit, ut cedrus Libani multiplicabitur. Ad ingressum tertium sancta uenit Ecclesia, ubi sic per comparationes memorat premia beatorum, sicut superius dixit damnari posse facta peccantium. Feno enim comparati sunt peccatores, quod delectabili quidem uiriditate oritur, sed celerrimo fine siccatur; iustus uero dignissime comparatur palme. Palma enim dicta est quasi pacis alma, que premium est in agone uincentibus, sicut Apostolus  dicit. Nunc tendo ad palmam superne uocationis . Hec supra terram hispida est, et quibusdam tumoribus inequalis; sed ubi ad superna processerit, dulcissimorum fructuum suauitate completur, et quasi quibusdam radiis ornata distenditur. Sic iustorum conuersatio in hoc mundo duris est laboribus plena, sed in supernis probatur esse pulcherrima. Sequitur cedri secunda comparatio, que multo palmis probatur excelsior. Lignum bene olens, ad pondera portanda fortissimum; quod licet procerum ubique nascatur, in Libano tamen monte celsius inuenitur. Ita iustus multiplici laude celebratus, et cedri proceritatem et pulchritudinem dictus est habere palmarum. Que figura dicitur ison, id est equalitas, quando res alique parilitate similes, adhibita  laude uel detractione, iunguntur

uers. 13. Plantati in domo Domini, in atriis domus Dei nostri florebunt. Quoniam iustos uiros electis arboribus comparauit, nunc amenitatem et pulchritudinem Ecclesie catholice breuissima commemoratione designat; in qua, dum plantatio dicitur, predestinatio Domini significatur: quia nisi quis in ea plantatus fuerit, crementum felicissimum non habebit. Considera etiam quod plantatos in domo Domini, in atriis florere manifestat: scilicet quoniam qui in ista Ecclesia per gratiam Domini plantatur, in illo ingressu Ierusalem modis omnibus florebunt. Atrium enim initium dicitur mansionis; domus autem interiora membra designat; et utrumque simul uni rei non potest conuenire. Hic enim iustus bene dicitur  plantatus, qui radicibus uirtutum terrenis uisceribus firmiter continetur. In atriis enim merito florebit, quando in illo resurrectionis initio auditi muneris felicitate gaudebit, id est, uenite, benedicti Patris mei, percipite regnum quod uobis paratum est ab origine mundi .

uers. 14. Adhuc multiplicabuntur in senecta uberi, et bene patientes erunt. Senecta hominum arida atque sterilis est; Ecclesia uero tunc magis incipit esse uberrima, quando ad finem seculi fuerit, Domino miserante, perducta. O senectus uiridis, et floribus comparata maturitas! Apparet quoniam domus ista celo tegitur, in qua homines plantantur ut floreant. In fine siquidem seculi sanctorum numerus crescit, et persecutionibus crebris agitur, ut cito predestinatorum  numerus impleatur. Sic et superius dixit: Et senectus mea in misericordia uberi. Addidit, et bene patientes erunt, quia bealorum passiones celorum regna conquirunt.

uers. 15. Ut annuntient: Quoniam iustus Dominus Deus noster, et non est iniquitas in eo. Sancti quos superius dixit, bene patientes erunt, dum ceperint premia diuina suscipere. Annuntiabunt: Quoniam iustus est Dominus, id est qui seruis suis promissa dona compleuit. Et non est in eo iniquitas, ut in hoc mundo pro se pertulerit periclitari, quos ibi ornabit corona martyrii.



Conclusio psalmi

Commonuit nos sancta mater Ecclesia quemadmodum  peccatores ut tenum pereant, et iusti ut palma floreant. Dixit etiam qua uicissitudine gaudeant qui hic crebris afflictionibus ingrauantur. Ipsa est dies sabbati quam titulus predixit, in qua iusti sub exsultatione laudes Domini celebrabunt, et liberati a mundi huius persecutionibus feriata securitate gaudebunt. Ne desperemus, bona promisit; ne peccemus, grauiter comminata est. Sic totum pro nobis agitur, quod nos admonere dignatur.



EXPOSITIO IN PSALMUM XCII.



Laus cantici ipsi Dauid, in die ante sabbatum, quando terra fundata est.

Canticum ad laudem Diuinitatis sepe diximus pertinere. Nam quod addidit, ipsi Dauid, Christo Domino probatur aptatum, qui uere dicitur manu fortis ac  desiderabilis: quoniam et solus potest prestare que uult, et a suis cultoribus unica affectione desideratur. Sequitur, in die ante sabbatum, quando fundata est terra. In die ante sabbatum, sexta feria significatur, que sabbatum sine dubitatione precedit. Sed dum legatur in Genesi tertio die aridam apparuisse , inquirendum est cur terram sexto die dicat esse fundatam. Sed hic hominem debemus accipere, qui per terram congruenter aduertitur, sicut est illud: Terra es, et in terram ibis , quem inter initia rerum sexto die Creatorem legimus condidisse. Et sicut eum sexta luce fecit, ita illum ueniens eadem etate reparauit. Prima enim etas auctoritate Patrum ab Adam usque ad Ne legitur comprehensa. Secunda a Ne usque ad 314 Abraham. Tertia ab  Abraham usque ad Dauid. Quarta a Dauid usque ad transmigrationem Babylonie. Quinta a transmigratione Babylonie usque ad predicationem Ioannis. Sexta uero etas a predicatione Ioannis agitur usque ad finem seculi: in qua Dominum Saluatorem uenisse manifestum est, quando homini uariis casibus fluctuanti fundamenta sue fidei propitiatus indulsit. Tunc enim fundata est terra, quando in eum humani generis est firmata credulitas. Et ideo laus sancte incarnationis eius psalmi istius contextione cantatur.



Diuisio psalmi.

Primus locus est a pulchritudine ipsius, deinde a fortitudine, tertio ab operibus, quarto a potestate, quinto a laudibus uniuersitatis, sexto a ueritate dictorum,  postremum a laude domus ipsius, quam decet eterna exsultatione gaudere. Sic istis septem sedibus argumentorum demonstratiui generis est formata laudatio. Sed pro diuisionibus  quantitatem numeri sufficit poni, quando et ipse calculus apte dispositus res continuas separare dignoscitur.



Expositio psalmi.

uers. 1. Dominus regnauit, decorem induit. Hic primus est locus argumentationis, quem diximus a pulchritudine. Nam que uentura erant propheta respiciens, regnaturum Dominum magna exsultatione concelebrat; non quia dominari cepit ex tempore,  sed quia humano generi Rex eternus manifestatione sancte incarnationis innotuit. Sequitur, decorem induit, id est pulchritudinem sue maiestatis ostendit, sicut in Euangelio legitur, quando transfiguratus est in monte Thabor coram discipulis suis: Et resplenduit facies eius ut sol, uestimenta autem eius facta sunt alba ut nix , qualia fullo non potest facere super terram.

Induit Dominus fortitudinem, et precinxit se. Iste locus est secundus, quem diximus a fortitudine. Et respice quod prius comma in eodem uerbo finiuit, unde posterius inchoauit. Que figura dicitur epembasis, quoties ad decorem dictionis sermo aliquis iteratur, sicut est illud: Psallite Deo nostro, psallite; psallite Regi nostro, psallite, et his similia. Fortitudinem  uero induit, quando in passione sua Iudeis se tenere querentibus respondit: Ego sum . At illi abierunt retrorsum; et terrore magno perculsi, qui ad uim faciendam uenerant, ipsi potius corruebant. Si ista duo spiritualiter accipiamus, om nino conueniunt; decorem induit eis quibus fidei ueritate Dei Filius apparebat; fortitudinem autem induit aduersus eos qui ei credere noluerunt, iudicium comminando predicens eis debitas penas impios esse passuros. Precinxit se, illud forte significat, quando precinxit se linteo et pedes discipulis lauit . Illa enim humilitas et decorem habuit, quia dignatus est celorum Dominus humillimum obsequium suis famulis exhibere. Habuit et fortitudinem, quia per humilitatem diaboli malitiam superbiamque  prostrauit.

uers. 2. Etenim firmauit orbem terre, qui non commouebitur. Tertie argumentationis locus oboritur, quem superius diximus ab operibus. Firmauit enim orbem terre, id est Ecclesiam, quando in Euangelio dixit: Tu es Petrus, et super hanc petram edificabo Ecclesiam meam, et porte inferi non preualebunt aduersus eam . uera laus, mirabile preconium, ut terra illa que significat Ecclesiam toto orbe diffusam non commoueatur ullatenus, quamuis ista frequenti concussione uexetur.

uers. 3. Parata sedes tua, Deus, ex tunc; a seculo tu es. Ipse est quartus locus quem supra diximus a potestate. Siue illam sedem uult intelligi qua sedet ad dexteram Patris, siue istam quam habet in mente  fidelium, sicut legitur: Super quem requiescit Spiritus meus, nisi super humilem, et quietum, et trementem uerba mea ? Parata significat predestinationem, quia totum in illa ueritate consistit quidquid in administratione mundi euenire contigerit. Ex tunc significat Christi incarnationem, que fuit ex Maria uirgine, quando apostolos suos et ceteros fideles plenitudine [ed., plenitudinem] sue maiestatis edocuit. A seculo deitatem significat, qua ceternus regnans cum Patre, nescit esse sub tempore. Per hec enim uerba, una quidem persona, sed due significantur nature Domini Christi. Unde necessarium est hanc regulam per loca congrua  sepius commonere. Atque  utinam sic dementium hereticorum conquiescat improbitas, ut hoc magis importune quam necessarie repetere uideamur.

uers. 4. Eleuauerunt flumina, Domine, eleuauerunt flumina uoces suas, a uocibus aquarum multarum.

uers. 5. Mirabiles elationes maris; mirabilis in excelsis [ms. A., in altis] Dominus. Iste quintus est argumentationis locus a laudibus uniuersitatis, ubi propheta intuitu diuine caritatis exsultans, flumina dicit emanare Domini preconia. Que figura dicitur prosopopeia, quoties inanimatis rebus uerba tribuuntur. Quod schema in Scripturis diuinis creberrime reperitur. Sed bonum est ut queramus que sint ista flumina, que uoces suas eleuant in clamorem. Apostoli scilicet, qui de Spiritu sancto potati sunt,  sicut in Euangelio, caput fluminum et fons aquarum, Dominus ipse testatur: Qui credit in me, flumina de uentre eius fluent aque uiue . Ipsa ergo flumina manauerunt sermones irriguos, ipsa in predicationibus suis uoces erexere sanctissimas. Que merito eleuate dicte sunt, quoniam Auctori laudes suas salutariter obtulerunt. Mundana enim flumina cursus suos non erigunt, sed potius in inferiora demergunt. Nam postquam de apostolorum predicatione dixit, nunc exponit quemadmodum Ecclesia Domini largitate proficiat. A uocibus aquarum multarum, gentes significat, que ad catholicam fidem Dominum laudando conueniunt. Ab istis ergo uocibus mirabiles facte sunt elationes maris, id est de seculi istius salo animarum prouenit salutaris ascensus.  Mare enim est salsarum aquarum copiosa collectio: sic Ecclesia sapientes populos in catholica unitate complectitur, quorum mirabiles elationes tunc fiunt, quando in mandatis Domini firma mente consistunt. Et hec omnia ad ipsum referunt, per 315 quem uniuersa que sunt bona proueniunt, sicut Iacobus apostolus dicit: Omne datum optimum, et omne donum perfectum desursum est, descendens a Patre luminum . Ait: Mirabilis in excelsis Dominus, quia mortalium laudabilis uita non est, nisi illorum quos ipse facit excelsos.

ers. 6. Testimonia tua credibilia facta sunt nimis. Dixit de aduentu Domini propheta que fieri ueracissime preuidebat; nunc ipsum genus laudis exponit, quando testimonia prophetarum nimis credibilia facta  sunt, dum incarnatio uerbi que predicta fuerat mundo salutaris apparuit. Huius enim glorioso aduentu reuelata sunt que in sacris libris tenebantur occulta. Quis enim sapientium de promissione munerum dubitare posset, quando ipsa plenitudo que promittebatur aduenit?

uers. 7. Domum tuam decet sanctificatio, Domine, in longitudinem dierum. Septimus locus qui restabat adiunctus est, quem diximus a laude domus ipsius debere signari. Domus itaque Domini est uniuersalis Ecclesia, que per mundi ambitum noscitur constituta; hanc decet sanctificatio, id est aduentus tui copiosa benedictio. Ipsum enim decus est, quod ornamenta omnia possit excedere: quia sic ornat, ut  nunquam deserat; sic componit, ut nullatenus dissipetur. uerum hec sanctificatio  non ad momentum tribuitur, sed sub eternitate prestatur. Longitudo enim dierum eternitatem significat, que nullo potest fine concludi. Nam  longum non est, in quo est aliquid extremum. Sic totius domonstratiui generis septem partibus dominici aduentus est laudata perfectio.



Conclusio psalmi.

Ecce sexta sabbati in incarnatione Domini, quam titulus predixit, ostensa est. Audiant insipientes hunc psalmum, qui putant splendidum aduentum Domini aliqua derogatione fuscandum. Per ipsum declarata est hominibus potentia sanctissime Trinitatis;  per ipsum sacri baptismatis lauacra prouenerunt; per ipsum beate communicationis dona collata sunt; per ipsum diuersa carismatum munera floruerunt; per ipsum mors occubuit, uita surrexit; per ipsum diabolus uictus; per ipsum homo noscitur esse liberatus. Exsultant angeli, gloriantur celi, et, proh nefas! adhuc homo ingratus redditur, cui singulariter subuenisse monstratur.



EXPOSITIO IN PSALMUM XCIII.



Psalmus ipsi Dauid, quarta sabbati.

Dum illa uerba nota sint que precedunt, quid sit quarta sabbati oportet nos diligentius perscrutari. Quarta sabbati est a sabbato quarta feria, quo die Dominus in principio mundi luminaria celi mirabili  dispositione constituit. Hoc aptandum est ad sanctos uiros, de quibus psalmus iste dicturus est; qui merito celi luminaribus comparantur, quoniam in terra celesti conuersatione resplendent. Magno autem mysterio hunc et duos precedentes psalmos talium dierum commemoratione prenotauit, ut per significantias rerum uirtutem uideretur indicare psalmorum.



Diuisio psalmi.

Cum respiceret propheta humanum genus detestabili persuasione confundi, ut putaret Deum curam non habere mortalium, quando uersa uice iustos uidebat contrarietate premi, et impios prosperitatibus eleuari: in prima parte Dominum rogat ut retribuat superbis, per quos mundum tali estimatione  cognouit esse uitiatum. Secunda parte ipsos inuehitur, qui stultis murmurationibus blasphemabant, ut Deum putarent humanarum rerum sollicitudinem non habere, dum ipse creaturis suis probetur intelligentiam prestitisse: beatum illum existimans qui, mundi istius felicitate despecta, in diuina reuerentia perseuerat. Tertia ad eorum animos inuitandos Dominum sibi dicit fuisse refugium, et futurum uindicem fore peccantium.



Expositio psalmi.

uers. 1. Deus ultionum Dominus; Deus ultionum libere egit. uidens propheta blasphemorum iniquitates in magnam prosiluisse licentiam, districtionem  eis Domini quasi terribilia fulmina comminatur; ut tante maiestatis timore perterriti, a suis peruersitatibus redderentur alieni. Dicit enim, Deus, terribile nomen, quoniam ex timore descendit. Et ut Dominum intelligas Saluatorem, sequitur, ultionum Dominus, id est qui iudicaturus est mundum, et ultionibus iustis affligere ueniet obstinatos. Quis ergo tali non terreatur auditu? Quis non pauescat uindicem [ed., iudicem], qui se potest intelligere peccatorem? Repetit, Deus ultionum libere egit, id est, nullo impediente iudicauit; sicut fecit quando Phariseis et potestatem habentibus suas nequitias imputauit. Libere quoque egit, quando in templo docuit populos tanquam potestatem habens. Sic et in alio loco Pater de ipso dicit: Ponam super salutari meo;  fiducialiter agam in eo . Quapropter constat eum egisse libere, cuius nec ueritas reprehendi poterat, nec potestati obuiari posse constabat. In illo enim uoluntaria humilitas, non patientie necessitas fuit.

uers. 2. Exaltare, qui iudicas terram; redde retributionem superbis. Exaltare dicitur humili, qui ab impiis comprehensus noscitur esse crucifixus. Sed quamuis ista pro nostra redemptione pertulerit, tunc exaltatus est coram discipulis in maiestate sua, quando eum ad gloriam constat resurrexisse perpetuam. Orat ergo sanctissimus, quod scit esse uenturum. Non enim imperatiua uerba sunt; sed per hec sententia certi animi et deuotio desiderantis ostenditur. Sequitur, qui iudicas terram; ut aperte demonstraret  Dominum Christum, qui terram, id est homines terrenos maiestatis sue ditione iudicabit. Et ut hoc de impiis debuisses aduertere, subiunxit, redde retributionem superbis. Superbi enim illi sunt qui in sua malignitate deficiunt, nec aliqua satisfactione ad Domini uidentur misericordiam peruenire. Superbus autem et 316 diabolus dicitur, et qui eius peruersitatibus obsecundat. Istis ergo retributio reddenda est, cum audierint: Ite in ignem eternum, qui paratus est diabolo et angelis eius .

uers. 3. Usquequo peccatores, Domine, usquequo peccatores gloriabuntur? Adhuc in sensu superiore persistens, de illis peccatoribus dicit qui obstinata uoluntate durescunt. Dicendo enim, usquequo peccatores gloriabuntur? istud seculum significat, in quo  superbie sue non habent modum. Nam in die iudicii gloriari non possunt, qui penas debitas consequuntur. Repetitio enim ista dolorem diuturne exspectationis ostendit, quia semper innocentibus grauis est criminosorum conspecta iactantia.

uers. 4. Pronuntiabunt, et loquentur iniquitatem: loquentur omnes qui operantur iniustitiam. Pronuntiare est aliquid coram aliis publica uoce narrare. Dicit enim de illis qui non solum corde concipiunt mala, uerum etiam ea sub libertate disseminant, ut et se perdant, et alios deceptos inficiant. Sequitur, et loquentur iniquitatem. Cum sit pronuntiare, loqui, illud mihi significare uidetur, ut pronuntiationes publicas suasiones debeamus accipere. Loqui autem,  licet nobis priuatas collocutiones aduertere: ne quod tempus esset, quod a culpis improborum redderetur alienum. Iniquitatem uero ad utrumque pertinere non dubium est, quia de illis dicitur, qui peruersis loquacitatibus efferuntur. uerum ne illud loqui solummodo sermonum esse sentires, addidit, qui operantur iniustitiam; ut et sermone et opere detestabiles iugiter apparerent. Diligenter autem intende quemadmodum usque ad finem diuisionis huius augmenta semper scelerum facit. Quod schema dicitur climax, id est gradatio. Exaggerantibus enim ad superiora crescere decorus ascensus est. Quod etiam in uirtutibus fecit Apostolus dicendo: Quis nos separabit a caritate Christi? Tribulatio, an angustia, an fames, an nuditas, an persecutio, an gladius ? et cetera.

uers. 5. Populum tuum, Domine, humiliauerunt, et hereditatem tuam uexauerunt. Populum tuum, uiros [ed., ueros] dicit fideles, quos idem perhibet humiliatos, quoniam Deo fieri contumelias audiebant. Necesse est enim deuotum famulum dolore cruciari, quando irreuerentissimum aliquid de Domino contingit audire. Hereditatem uero populos significat Christianos, quos ideo dicit esse uexatos, quia innumeris cladibus eos superbi persecutores atterere tentauerunt. Et respice quam moderato uerbo uexatos dicit esse, non perditos, quia semper fideles tentatione proficiunt, et quanto plus illis humana uis ingeritur, tanto amplius defensio superna prestatur; sicut Salomon dicit: Argentum probat ignis, et homines  acceptos tentatio tribulationis .

uers. 6. uiduam et aduenam interfecerunt, et pupillos occiderunt. Legitur quoque: Esto pupillo ut pater, et pro marito matri illorum . De aduena quoque in Pentateucho sic iubetur: Peregrinum et aduenam non nocebis: aduene enim et ipsi fuistis in terra Aegypti . Hic ergo ut crimen exaggeret, interfectas ait uiduas, aduenas et pupillos; ut quos Dominus tuendos atque iuuandos esse precepit, eis manus scelerata non parceret. Ecce argumentum quod dicunt oratores a laude rei lese, quam bene tunc ueritas profudit, quod nunc ad usus uerisimiles subtilitas humana conuertit.

uers. 7. Et dixerunt: Non uidebit Dominus, nec  intelliget Deus Iacob. Exaggerauerunt superbi nequitias suas, ut homicidiis atque oppressionibus innocentum, ad cumulum mali blasphema quoque uerba subiungerent. Que figura dicitur sarcasmos, quasi usque ad pulpas penetrans hostilis irrisio. Dicebant enim, Dominum non uidere que probabantur sub iniquitate peragere: estimantes mala sua non respici, quando se non sentiebant sub celeritate percelli. Dementes, qui patientiam Domini traxerunt ad infirmitatis iniurias, cum facta sua nec uidere eum dicerent, nec intelligere posse sentirent; dum ille pius moderator exclamet: Nolo mortem peccatoris, sed ut conuertatur et uiuat . Deus autem Iacob dicit, Deus Christiani populi. Solet enim hoc nomen  Scriptura diuina repetere, quia per ipsum subsequens catholica significatur Ecclesia.

uers. 8. Intelligite nunc, qui insipientes estis in populo; et, stulti, aliquando sapite. Exposita consuetudine malignorum, uenit ad secundam partem, in qua eos commonet ut tandem aliquando a nefanda persuasione discedant. Insipientes illos appellat qui in Ecclesia constituti, seculi istius felicitate mordentur. In populo autem ideo subiunxit, quia prauas intelligentias suis conuenticulis publica uoce denuntiant. et docere uidentur, quod ipsi pessima intentione didicerunt. Stultos autem illos dicit, qui uere religionis expertes aperta contradictione blasphemant, dicentes: Nec uidere Deum quod homines faciunt, nec intelligere que delinquunt. Sequitur, et,  stulti, aliquando sapite; id est, dementes, aduertite Domini pietatem, qui talia putatis Dominum negligere, que suis preceptis cognoscitur inhibere.

uers. 9. Qui plantauit aurem, non audiet; aut qui finxit oculum, non considerat?

uers. 10. Qui corripit gentes, non arguet; qui docet hominem scientiam? His duobus uersibus per singulas sententias decurrit pulcherrima nimis et absoluta probatio: que tamen increpatiue legenda est. Dicit enim: Qui tribuit aurem diuersis creaturis suis, sibi denegauit auditum! Qui plasmauit oculum, non habebit aspectum! Qui predicationibus prophetarum gentes arguit, ipse minime iudicabit! Qui docuit hominem scientiam ipse rationis indigus permanebit! Quin potius artifex rerum modum uniuscuiusque  dispensans, nulli creaturarum tantum tribuit, quantum in se esse cognoscit. Desinat ergo uana presumptio imaginari uelle falsissima. Sola enim Diuinitas est que omnia ueraciter, omnia potest nosse perfecte. Inspiciamus etiam quam pulchre locutionis ordo decurrat. Dicit enim: Qui plantauit aurem, et non sequitur, non habet aurem, sed dixit, non audiet. Talis etiam modus locutionis sequitur, aut qui finxit oculum, non dixit, non habet oculum, sed dixit, non considerat; ut ostenderet uirtutes audiendi uidendique in Deo esse, non membra. Quas argumentationes breues atque lucidissimas enthymemata, id est mentis conceptiones dialectici appellare uoluerunt. Has pro breuitate sui oratores frequenter propriis distinctionibus aptauerunt. Hic  autem syllogismus constat ex propositione et conclusione, sibi tamen utrisque contrariis; 317 sicut hic factum est; nam proposuit, Qui plantauit aurem; conclusit ex contrario, non audiet, et reliqua que in eo uersu sequuntur huiusmodi.

uers. 11. Dominus nouit cogitationes hominum quoniam uane sunt. Post illa que dixerat, sequitur uera sententia: quoniam talium hominum cogitationes omnino sunt uanissime. Et bene dictum est, Dominus nouit, quia ipsi se per se nosse non possunt, qui prauis cogitationibus occupantur. uanum enim dicimus quidquid a ueritate discedit, quidquid proficuum non habet fructum.

uers. 12. Beatus homo quem tu erudieris, Domine,  et de lege tua docueris eum. Contra uanos bene ponitur, Beatus; nam sicut illi caducis cogitationibus illuduntur, ita isti doctrine celestis ueritate firmantur. uenit ergo ad illos quos in titulo psalmi celi luminaribus comparauit. Sed hoc beatitudinis genus, quemadmodum proueniat, consequenter exponit, dicens: Et de lege tua docueris eum. Isti enim non uanitatibus illuduntur, sed uera doctrine qualitate complentur, fiuntque reuera beati, quoniam celestis sapientie munera perceperunt.

uers. 13. Ut mitiges eum a diebus malis, donec fodiatur peccatori fouea. Istud iam sancte legis constat esse beneficium, ut in aduersis mundi istius discat Christianus patientiam, qua mitigantur semper aduersa; legitur enim: Exspectans exspectaui  Dominum, et respexit me , et his similia. Dies autem mali sunt, quando insultare cernuntur iniusti, quando persecutoribus fauet mundana felicitas. Sed uide quid sequitur, exspectandum esse donec fodiatur peccatori fouea; hoc est, cum dies eius sepulture prouenerit, quando iam non superbiunt impii, nec ulterius de prosperitate gaudebunt; sed tunc recipiunt quod hic corrigere distulerunt.

uers. 14. Quia non repellet Dominus plebem suam, et hereditatem suam non derelinquet. Quoniam superius dixerat, ut mitiges eum, nunc asserit non esse repellendum, quem propter coronale premium paruo tempore commemorat esse fatigatum. Plebem uero suam designat fidelissimos Christianos, qui ad Dominum pura mentis intentione festinant. Sequitur, et  hereditatem suam non derelinquet. Hereditas est humana, que ad successorem prioris Domini migratione transfertur. Nam hereditas Christi, licet sit eius sanguine conquisita, nunquam suum perdit auctorem, sed cum ipso nichilominus possidetur.

uers. 15. Quoadusque iustitia conuertatur in iudicium; et qui tenent eam omnes qui recto sunt corde. Iustitia hominum tunc conuertitur in iudicium, quando apostoli, uel qui eorum meritis proximantur  sederint super duodecim sedes iudicare  cum Christo. Ista enim iustitia fidelium, que in hoc mundo examini subiacet impiorum, ibi omnes proteruos superbosque iudicabit, sicut dicit Apostolus: Nescitis quoniam angelos iudicabimus, quanto magis secularia ! Et ne isti qui essent fortasse dubitares, sub interrogatione requiritur, qui tenent eam, id est iustitiam. Respondit, omnes qui recto sunt corde. Recti corde sunt omnes sancti, qui diuine regule coniuncti auios non sequuntur errores.

uers. 16. Quis exsurget mihi aduersus malignantes, aut quis stabit mecum aduersus operantes iniquitatem? uenit ad tertiam partem, in qua sibi contra malignos spiritus solum Deum adiutorem esse testatur. Et quia nullus est hominum qui propriis uiribus aduersus eos conflictare preualeat, interrogatiue legendum est: Quis exsurget mihi? id est, nemo pro me aduersum demones certaturus assistit, dum eos potius homines malis imitationibus subsequantur. Aduersari  enim hostis est, non sequacis. Addidit, aut quis stabit mecum aduersus operantes iniquitatem? Quasi in acie certaturus, quasi diuersis iaculis uulnerandus; ut non manus inserendo uincat, sed ad uictoriam magis patiendo perueniat. Istud enim tale certamen est, ut uincat qui sustinet, et perdat ille qui uulnerat. Quem sensum et Apostolus dicit: Non est nobis colluctatio aduersus carnem et sanguinem, sed aduersus principes et potestates tenebrarum harum, aduersus spiritualia nequitie in celestibus .

uers. 17. Nisi quia Dominus adiuuit me, paulo minus habitauerat [ed., habitasset] in inferno anima mea. Attendens prius ad humanam imbecillitatem, nusquam sibi reperit adiutorem; sed conuersus ad Dominum, statim quod opitulari posset, inuenit. Dicit  enim, Nisi quia Dominus adiuuit me, in illam foueam protinus incidissem in qua peccatores certum est posse demergi; hoc est, paulo minus habitauerat in inferno anima mea. uanis enim persuasionibus potuisset decipi, nisi meruisset a Domino liberari.

uers. 18. Si dicebam: Motus est pes meus, misericordia tua, Domine, adiuuabat me. Hic beneficium celerrime confessionis ostenditur, ut cum se lapsum diceret, statim munera diuina sentiret; qui felici sorte liberatus, inde reatum euadere preualuit, quia culpam Iudici non negauit. Sic Petrus cum uocatus gressibus suis calcaret undas maris, expauit ; sed ideo cito meruit liberari, quia infirmitatem suam obrui protinus exclamauit: cui statim adfuit misericordia diuina, dum tensa manus eripuit,  quem diffidentia cauenda mergebat. Tantum enim ualet in principiis accelerata confessio, ut ante indulgentia subueniat, quam pena percellat.

uers. 19. Secundum multitudinem dolorum meorum in corde meo, consolationes tue letificauerunt animam meam. Multa quidem uulnera, sed sufficiens omnino medicina, quando secundum dolores asperos consolatoria dicit uenisse remedia. Nam quod ait, in corde meo, suas significat saluberrimas cogitationes; ut cum retributiones eternas mente reuolueret, mala temporalia sine dubitatione despiceret; et confortatus inde sumeret remedium, unde se peruenire iudicabat ad Christum. Ipse sunt consolationes que letificant animas, quamuis corpora uideantur afflicta.

uers. 20. Nunquid adheret tibi sedes iniquitatis,  qui fingis dolorem in precepto? Negatiue dicendum est: Nunquid particeps tui erit thronus insidiarum? Quia iusto Domino non potest proximare, nisi quod eius constat regulis conuenire. Sic per speciem octauam definitionis, que Grece , Latine per priuantiam contrarii, negando quod non est, definitur quid sit Christus Dominus. Sedes enim iniquitatis est mundi istius uoluptuosa possessio, que Domino adherere non potest, quando suos 318 famulos, ne rebus talibus caperentur admonuit. Preceptum enim ipsius continet: Beati qui lugent, quoniam ipsi consolabuntur; et iterum: Beati qui persecutionem patiuntur propter iustitiam, quoniam ipsorum est regnum celorum . Fingere  enim, aduertimus plasmare; unde et figulum bene solemus uasorum dicere formatorem; nam et ille qui mentitur, aliquid sibi uidetur posse confingere. Unde hoc uerbum multis rebus apponitur; sed congrue tunc intelligitur, quando causis aut personis conuenienter aptatur.

uers. 21. Captabunt in animam iusti, et sanguinem innocentem condemnabunt. Hoc frequenter legimus in martyribus factum, ut truculenti persecutores aliquo dolo intercipere nitantur animas innocentes. Captabunt enim dixit, quasi captiose tractabunt: quia ueram causam criminis in talibus inuenire non possunt. Istud autem quod sequitur, sub exsecratione legendum est, et sanguinem innocentem condemnabunt; ut quod sceleribus datum est, improbitas  hominum uirtutibus tribuere non recuset. Sanguis enim pro dolore petitur sancti, cui laus et obsequium debuisset offerri. Hoc et ad Dominum Saluatorem potest referri, qui uere innocens atque immaculatus pro nostra redemptione sententiam iniuste condemnationis excepit.

uers. 22. Et factus est mihi Dominus in refugium, et Deus meus in auxilium spei mee. Ut ostenderet persecutiones hominum nil ualere, eo tempore magis dicit diuinum sibi prouenisse refugium, quando superbia humane persecutionis inflata est. Per hanc enim sancte martyrum germinant palme; per hanc coronalis illa beatitudo preparatur; per hanc nuptialis stola conceditur; per hanc celorum regna reserantur; et quidquid desiderio magno petitur, ipsa  potius seuiente prestatur. Sequitur, et Deus meus in auxilium spei mee. Dum dicit, auxilium, ostendit se adhuc esse passurum. Propter hoc denique addidit, et spei mee, quoniam hic adhuc spem habemus, non rem tenemus; sed cum illud tempus reuelationis illuxerit, spem relinquemus, quia iam nostrum desiderium possidebimus, sicut dicit Apostolus: Nam quod uidet quis, quid sperat? Si autem quod non uidemus speramus, per patientiam exspectamus . Quapropter sicut clamorem sanctorum in superioribus propheta declarauit, dicendo: Usquequo peccatores, Domine, usquequo peccatores gloriabuntur? ita nunc ponendo, Et factus est mihi Dominus in refugium, et Deus meus in auxilium spei mee, causam totius hesitationis abscidit.

 uers. 23. Et reddet illis iniquitatem ipsorum, et in malitia eorum disperdet eos Dominus Deus noster. Ecce omnis dubitatio saluberrimo fine curata est. Nam illos quos dicebatur Dominus non uidere, neque intelligere, opportuno tempore retribuet illis operationes suas. Sed intelligamus quid sit quod dicit, et reddet illis iniquitatem ipsorum, id est retribuet malis secundum uota nequitie sue, non secundum illud bonum quod uidentur facere nescientes. Nam qui sanctissimos persequuntur, ad celorum quidem regna transmittunt; sed credunt se perdere, quos statuerint iniqua uoluntate trucidare. uerum isti tales in illa parte iudicandi sunt, in qua malitiam concepisse noscuntur. Et nota quod hoc nomen malitie  omnium criminum capax esse dicatur. Nam sicut caritas multifarias uirtutes continet, ita malitia crimina diuersa complectitur. Disperdet eos, id est, a suo regno efficiet alienos, ubi incomprehensibilem penam sustinent mali, cum a tanto munere redduntur extranei.



Conclusio psalmi.

Respiciamus hunc psalmum quo decore resplendeat: quemadmodum illi murmurationi competenter obiectus est, qua maxime laborat humanitas. Nullus inuideat perituris; nullus felices estimet qui sub eternitate damnandi sunt. Amemus potius afflictiones, que faciunt perpetuo felices. Nam si amaram medici potionem non respuimus, ut mereamur temporalem suscipere sospitatem, quis istud sane mentis  affectare non debeat, quod se propter eterna gaudia subire posse cognoscat; maxime cum in ipsis miseriis amplius opituletur nobis dextera Creatoris? Et ideo non debemus esse solliciti, quia non nos talis impugnat, qualis est ille qui uindicat.



EXPOSITIO IN PSALMUM XCIu.



Laus cantici ipsi Dauid.

uirtus psalmi istius nec obscura nominum interpretatione predicitur, nec historie alicuius similitudine declaratur; sed hoc aperte breuiterque pre foribus legitur, quod in penetralibus inuenitur. Laus, uocis significat deuotionem; canticum, mentis hilaritatem; quod in opere psalmodie utrumque debet esse sociatum, quatenus officium lingue nostre coniuncto  gaudio compleatur. Ipsi Dauid, significat Dominum Saluatorem, cui laus ista cantatur. Nam principia psalmi de ipso canunt; posteriora uero ab ipso Domino proferuntur. Considera quia laudes humane augmentis et exaggerationibus efferuntur: preconium uero diuinum qualibet excellentia dicatur, retractatum tamen semper altius inuenitur.



Diuisio psalmi.

Preuidens propheta turbam Iudeorum Christo Domino posse resistere, primo ingressu ad psalmodiam inuitat populos Hebreorum, laudes Domini dulcissima ueritate describens. Secundo ipse loquitur Dominus Christus, ne cor suum induret idem populus Iudeorum, et hoc eis contingat quod patribus  eorum, qui non meruerunt terram repromissionis intrare. Sic mirabili dispensatione perfectum est, ut inuitationibus blandis primum propheta populos hortaretur; deinde ipse Dominus obstinatissimos admoneret, quatenus corda eorum lapidea considerata Domini sui maiestate mollescerent.



319 Expositio psalmi.

uers. 1. uenite, exsultemus Domino; iubilemus Deo salutari nostro. uelut quidam preco iudicis, excitator populi gallus Ecclesie orantes inuitat, ut de somno huius seculi euigilantes, laudes Domino debeant iucunda exsultatione concinere. uenite enim illis dicitur, qui longe positi sentiuntur, qui se necdum fidei integritate iunxerunt. Nam quamuis a Domino  non reddamur absentes, quoniam ubique totus est, tamen longinqui efficimur, cum actuum nostrorum qualitatibus submouemur, sicut per prophetam Dominus dicit: Populus hic labiis me honorat, cor autem eorum longe est a me . Deinde ad quas epulas inuitet ostendit; ait enim, exsultemus. Sed quoniam est et seculi istius exsultatio, que maxime animos occupat infideles, addidit, Domino: de quo uera presumptione gaudetur, ubi exsultatio edificationem reperit, non utique ruinam. Sequitur, Iubilemus Deo salutari nostro. Iubilare sepe diximus magnum motum [ed., modum] esse letitie, qui quamuis uerbis nequeat explicari, tamen amplissima uoce declaratur, intus esse designans gaudium cui sermo non sufficit. Nam cum dicit, salutari nostro,  significat Dominum Saluatorem, qui nobis salutem moriendo concessit, patiendo exemplum tribuit, resurgendo salutaria munera condonauit. Hoc enim uerbo satis abundeque monstratum est cui laus ista diceretur.

uers. 2. Preoccupemus faciem eius in confessione, et in psalmis iubilemus ei. Preoccupare est ante aliquid facere quam ille uideri possit qui creditur aduenire. Faciem dicit conspectum eius, quando tempore iudicii sui cunctis impiis terribilis apparebit. Confessionem uero diximus duobus modis accipi debere. Confitemur enim, cum Dei laudes religiosa deuotione persoluimus. Confitemur etiam quando peccata nostra penitentie satisfactione damnamus. Quod hic admonet fieri debere, ut ante iudicialem aduentum  debeamus nostra facinora confiteri: ne ueniens discutiat quod nos sine dubitatione condemnat. Sequitur, et in psalmis iubilemus ei. Inspice quo moderamine cuncta disponat: confessioni tribulationem dedit, iubilationi letitiam, ut utraque rerum uicissitudine defecatus, fidelium deuotus animus offeratur. Nec uacat quod iterum iubilemus ait; ut rem nimis necessariam ex ipsa repetitione cognosceres.

uers. 3. Quoniam Deus magnus Dominus, et Rex magnus super omnes deos. Hinc iam per tres uersus cause referuntur quare debeat Domino iubilari. Que figura dicitur etiologia, id est cause redditio. Dicendo enim, Quoniam Deus magnus Dominus, ostendit nullum esse potiorem. Magnus quippe non dicitur, nisi qui summe potestatis arcem tenere monstratur.  Sequitur, et Rex magnus super omnes deos. Deos frequenter legimus ab hominibus confictos, ut Iouem, Martem, Saturnum, ceteraque idola, sicut et in subsequenti psalmo dicturus: Quoniam omnes dii gentium demonia; Dominus autem celos fecit . Legimus etiam deos, sanctos uiros a Domino constitutos, ut est illud: Deus stetit in synagoga deorum; in medio autem deos discernit . Super illos autem, siue quos homines finxerunt, siue quos ipse fecit, Rex est magnus omnipotens Christus, qui eos amplius excellit, quam potest priuatis regia potestas eminere. Qui reuera proprie dicitur Rex, quoniam et creat omnia, et regit uniuersa.

uers. 4. Quoniam non repellit Dominus plebem  suam; quoniam in manu eius omnes fines terre, et altitudines montium ipsius sunt. Post magnitudinem Domini predictam, uenit ad eius mirabilem infinitamque clementiam. Dicit enim Iudeam plebem Dominum non repellere, quam sibi cognoscitur elegisse. Inde enim prophete, inde apostoli et multi fideles, qui Domino sincera mente crediderunt, sicut dicit Apostolus: Quid dicemus, fratres: nunquid repulit Dominus plebem suam, quam presciuit? Absit. Nam ego Isrelita sum ex semine Abraham, de tribu Beniamin . Sequitur, quia in manu eius omnes fines terre. Istud ad gentes pertinet uniuersas, que Christo Domino fideli deuotione subiecte sunt. Unus enim paries fuit plebs Iudeorum, alter uocatio gentium, qui in angulari lapide, id est in Christo  Domino uenientes ora quodammodo sua insolubili caritate iunxerunt; de quo scriptum est: Lapidem quem reprobauerunt edificantes, hic factus est in caput anguli . Adiecit, et altitudines montium ipsius sunt. Altitudines montium sunt potestates seculi honoresque terreni, quos ideo dicit esse Domini, ne de ipsorum elatione turbemur. Nam licet mare uentis seuientibus intumescat, habet tamen terminum littus suum: sic potestates seculi mensuram dominationis accipiunt, quamuis incaute de sua potestate glorientur.

uers. 5. Quoniam ipsius est mare, et ipse fecit illud; et aridam manus eius fundauerunt. Mare significat gentes, que in hoc seculo diuersis uitiorum flatibus commouentur; quas ideo dicit factas a Domino,  ut omnia uoluntati ipsius subiecta esse cognosceres. Omnis enim qui res aliquas operatur, in sua potestate habet illa que facit, sicut et alius psalmus dicit: Omnes gentes quascunque fecisti uenient, et adorabunt coram te, Domine . Sequitur, et aridam manus eius finxerunt. Dixit, mare; nunc dicit, et aridam, que terra merito intelligitur, quia per se semper arida est, nisi aut fluuiorum, aut imbrium inundatione rigetur. Sic et corda nostra ad bonos fructus sterilia atque arida sunt, nisi Domini misericordia compluantur, et instabiles nos atque titubantes dono sue misericordie fundare dignetur. Quapropter, sicut superius dictum est, his omnibus iungendum est, iubilemus ei.

uers. 6. uenite, adoremus et procidamus ante eum;  ploremus ante Dominum, qui fecit nos. In principio psalmi inuitat populum ad iubilationem, nunc hortatur ad penitentie sospitatem: merito, quia prius ad exsultationem rudes populos inuitauit, ne adhuc trepidantibus imponeret, quod pauescere potuissent. Sed postquam Domini gloria potentiaque narrata est, apte confessionem plorationis imposuit, quando instructus animus non potuisset respuere saluberrimam potionem. Et nota quod hic sancte orationis forma tribuitur. Adoremus enim dicit, corporis nos inflexione curuemus. Procidamus autem, ante ipsum nos 320 prosternamus, totaque membrorum effusione tendamur; quod fieri solet, quando animus nimia compunctione flammatus, precum humilitate deponitur.  Adiecit, et ploremus ante Dominum, qui fecit nos. Magna fiducia est ante illum gemere qui nos dignatus est sua pietate plasmare. Cito enim cognoscit facturam suam, si ad se nostra uiderit corda conuersa. Ante Dominum est ergo plorare, pios fletus effundere, et pessima facta damnare; ut earum rerum indulgentiam mereamur, quas Domini timore deserimus. Nam si tota cordis puritate deprecemur, facile nos qui fecit et reficiet. Sic per figuram characterismon orantium imago descripta est.

uers. 7. Quia ipse est Dominus Deus noster; et nos populus eius, et oues pascue eius. Hodie si uocem eius audieritis. Triplex causa redditur quare Dominus debeat adorari. Primum, Quia ipse est Dominus Deus noster, ut iuste illi uideatur munus adorationis offerri.  Deinde, quia nos sumus populus eius. Sequitur, et oues pascue eius; hoc est tertium quod constat esse promissum. Dicitur enim iterum quid sint fideles, utique oues pascue Domini. Pascua significant superna dona, quibus anima suaui epulatione saginatur. Et bene definitum est quid sit populus Christianus, oues pascue, quia eternis deliciis felici sorte satiatur. Oues significant cordis simplicitatem, quam habere constat populum qui pastori suo mansueta pietate consentit. Sed his omnibus proponitur una conditio: Hodie si uocem eius audieritis; scilicet quam subter dicturus est. Nam qui uocem ipsius non audit, nec grex ipsius dicitur, nec in pascuis collocatur, sicut in Euangelio legitur: Oues mee uocem meam audiunt, et sequuntur me mee, et ego cognosco  eas, et nullus rapit eas de manu mea , etc. Hodie significat semper, quia iugiter audiendus est qui salutariter monet. Cuius sermonis uim Apostolus potenter expressit: Sed adhortamini uosmetipsos per singulos dies, donec hodie cognominatur . Hactenus propheta locutus est, nunc subsequentia uideamus.

uers. 8. Nolite obdurare corda uestra, sicut in exacerbatione secundum diem tentationis in deserto. Peruentum est ad ingressum secundum, ubi Iudeos Dominus Saluator alloquitur, ne parentum suorum obstinationibus imitatis, a requie Domini reddantur alieni. Dicit enim, Nolite obdurare corda uestra, quia non credentium corda omnino lapidea sunt, et uere silicibus comparanda, que imbrem fructiferum  non recipiunt, quia sterilitatis sue ariditate durescunt. Ponit quoque exempla celeberrima, ut qui eos obstinatos esse nouerat, notissima calamitate terreret. Tentatio enim Iudaica  contra Moysen graui murmuratione surrexit, dicens: Nec escam sibi in deserto dari, nec aquam potabilem diuina largitate concedi . Rem quidem necessariam postulabant; sed ideo fuit eorum detestabilis uoluntas, quia non est credita in Diuinitate potentia. Quapropter culpa illis parentum necessarie repetitur, ut debita uindicta timeatur.

uers. 9. Ubi tentauerunt me patres uestri; probauerunt me, et uiderunt opera mea. Ubi  significat in deserto; illic enim fragilitas humana  Deum tentauit; sed statim uirtus Diuinitatis apparuit, quando esca uenit ex ere, potus ex lapide. Sed petra produxit aquas; corda uero infidelium duruerunt in lapideam siccitatem. Sed que dementia est adhuc sequi prauitates illorum in quibus tam uehementer cognoscitur uindicatum? Nam cum dicit, patres uestri, et eos quoque significat obstinatos, quia illum unusquisque habet patrem quem cognoscitur imitari, sicut Iudeis in Euangelio ipse Dominus dicit: uos ex patre diabolo estis . Sequitur, probauerunt me, et uiderunt opera mea. Probauerunt utique, quando manna esurientibus pluit, quando illis coturnicum tributa est multitudo, quando irrigue aque de saxorum siccitate fluxerunt. Nam quod addidit, et uiderunt opera mea, infidelitas  eorum arguitur, qui carnalibus oculis intuiti sunt, quod cordis lumine minime crediderunt; et ideo uiderunt dixit, non, crediderunt.

uers. 10. Quadraginta annis proximus fui generationi huic; et dixi: Semper isti errant corde, et ipsi non cognouerunt uias meas. Tempus hoc in magnum sacramentum probatur esse memoratum. Nam cum quadraginta diebus ad mysticum numerum Dominus ieiunauerit, cum alios quadraginta dies cum apostolis post resurrectionem fecerit, ut totus mundus crederet, Iudei obstinati reperti sunt, qui quadraginta annorum beneficiis acquiescere noluerunt. Quibus ideo paratur maior ruina, quia in eis grandescit diuturna superbia.

 uers. 11. Quibus iuraui in ira mea: Si introibunt in requiem meam. Duobus modis iurare dicitur Deus. Iurat placidus atque mitis, sicut in alio psalmo legitur: Semel iuraui in sancto meo si Dauid mentiar . Hic autem iurare dicitur iratus, quia uindictam noscitur comminari. Sed hoc iusiurandum ad firmitatem pollicitationis manifestum est pertinere. Nam si homines iurant ut promissa custodiant, quanto magis iurare dicitur Deus, ut res predicte necessaria stabilitate consistant! Sed ille per se iurat qui non habet potiorem, sicut et ipse Abrahe dicit: Per memetipsum iuraui, dicit Dominus: nisi benedicens benedicam te . Humanitas autem inuocat Deum, quia ipsum perfidie nouit ultorem. Hinc est quod homines prohibentur iurare,  quoniam propria possibilitate non ualent promissa complere. Quid ergo iurat Dominus? quoniam non intrabunt in eius requiem obstinati; sed eterna mors suscipiet qui non meruerunt ad satisfactionis eius munera peruenire. Merito siquidem ad requiem intrare non possunt qui ipsum Christum ianuam tranquillitatis offendunt. Perscrutandum est autem quid sibi uelit quod dicit, si introibunt in requiem meam? Quem locum gentium Doctor tali modo explanat, dicens: Et requieuit Deus in die septima ab omnibus operibus suis . Qui ergo ingressus est in requiem eius, etiam ipse requieuit ab operibus suis, sicut et a suis Deus. Significat enim beatitudinis illius tempus quando iusti post agonem seculi istius eterna requie perfruuntur; quod  impiis utique non dabitur qui sua malignitate deruerunt



321 Conclusio psalmi.

Audite, Iudei sacrilega mente durati, ut si beneficia non recolitis, saltem debita supplicia formidetis. Quid est aliud in requiem Domini non introire, nisi perpetua tormenta suscipere? Non uos implicet, quesumus, error alienus, patrum uestrorum desideria meliore conditione mutate. Si aquas in siccitate poscitis, ad fontem Domini conuenite; si manna desideratis, corpus Domini Saluatoris accipite. Illa dederunt uestris patribus penam, uobis ista tribuunt requiem sempiternam. Quinimo priores uestros fide superate, incredula eorum corda respuite; audientes illuminatione diuina credite, quod illi etiam uidentes  cecata noluerunt uoluntate recipere. Nolite dissimulare dum tempus est; nam sustinebitis postea iudicem, si modo nolueritis agnoscere monitorem.



EXPOSITIO IN PSALMUM XCu.



Canticum Dauid, quando domus edificabatur post captiuitatem.

Quantum ad litteram pertinet, tempus illud significatur in titulo cum a Zorobabel filio Salathiel post captiuitatem templum Ierosolymitanum constat esse reparatum, quod usque ad superficiem terre Chaldeorum manus inimica destruxit. Sed cum nichil tale in subsequentibus dicat, nec aliquando titulus discrepet a narratione psalmorum, restat ut eum spiritualiter  exquirere debeamus. Destructa domus edificatur, quando anima post captiuitatem peccati ad intelligentiam ueritatis ceperit  remeare. Domus enim ista, id est uniuersalis Ecclesia, in qua Christus inhabitat, uiuis lapidibus semper exstruitur: quia quotidie de confitentibus edificationis sumit augmentum; nec edificari desinit donec usque ad finem seculi predestinatorum numerus impleatur. Mente sane condendum est psalmum hunc secundum esse eorum qui de primo et secundo aduentu Domini proloquuntur.



Diuisio psalmi.

In prima parte psalmi commonet propheta generalitatem cantare Domino, et in toto orbe terrarum  annuntiare dominice incarnationis aduentum: quoniam super omnes deos ipse uerus est Dominus. Secunda parte diuersas admonet gentes ut primo semetipsos offerant, postea munera predicationis exsoluant: Domini aduentum utrumque commemorans, quando est iudicatus ab homine, et quando iudicaturus uenerit mundum.



Expositio psalmi.

uers. 1. Cantate Domino canticum nouum; cantate Domino, omnis terra. Superiore psalmo commonuit propheta Iudeos, ut deposita duritia cordis ad credulitatem uenirent Domini Christi. Sed quia in illis permansura erat obstinata malignitas, conuenienter nunc admonet gentes, ut canticum nouum debeant ei dicere. Cantat enim Domino canticum nouum qui, uetere  homine deposito, per gratiam baptismatis feliciter innouatur. Et tunc de ipso domus Domini edificatur, quando post imperium diaboli in numerum beatissime congregationis acquiritur. Iste cantus est qui mentem purissimam consolatur; ista modulatio que medullitus delectat, quando uere cantat anima, que se a peccatis per Dei gratiam estimat esse liberandam. Sequitur, cantate Domino, omnis terra. Repetitio ipsa suauis est, nec in tali uerbo potest esse fastidium, ubi se nullius explere ualet affectus. Dicendo enim, omnis terra, catholicam significauit Ecclesiam, que per cunctum orbem noscitur esse diffusa. Breui enim compendio et Iudeum confutauit, quia gentes admisit; et Donatum destruxit, quia generalitati confessionis gratiam non negauit. Nam ut  homines intelligeres, cantate dixit, qui reuera possunt laudes Domini personare; deinde quia pluralem numerum aptauit ad terram, quod utique non conueniret, si tellurem uoluisset intelligi.

uers. 2. Cantate Domino, et benedicite nomen eius; bene nuntiate de die in diem salutare eius. Non uacat quod ista repetitio trino decore constructa est. Laus enim Christi totius honor est Trinitatis. Ipsius quippe nomen benedicimus, quando salutare nostrum per omnia confitemur. Que figura dicitur epimone, id est, repetitio crebra sententie, que siue in laudibus, siue in uituperationibus decenter adhibita, magnam uim exaggerationis accumulat. Sequitur, bene nuntiate de die in diem salutare eius. Dies de die, duos significat dies absolute; quod pertinere ad Scripturas  Testamenti Noui et ueteris estimamus, quia utreque eterni Solis claritate resplendent. Et inde bene nuntiatur salutaris Dominus, per quas et uenturus et uenisse monstratus est. Prophete siquidem promiserunt aduentum, euangeliste uenisse declararunt. Itaque factum est ut duo celestes dies annuntiasse eius gloriam comprobentur.

uers. 3. Annuntiate inter gentes gloriam eius, in omnibus populis mirabilia eius. Cum superius dixerit, nuntiate salutare eius, hic dicit, Annuntiate gloriam eius; quod utrumque aptissime positum est. Dominus enim Saluator nuntiandus erat; gloria uero eius annuntianda per gentes, quia tanti miraculi predicabat auctorem. Audiat Iudeus, seque intelligat contumacie  sue iniquitate contemptum, quia non dicit Hebreis, Annuntiate, sed gentibus: Et ne hoc aliter possis aduertere, addidit quoque, in omnibus populis; quo dicto uniuersas gentes absoluta ratione complexus est. Sequitur, mirabilia eius, id est incarnationis eius arcanum; qui dum sit altissimus, factus est pro nobis liberandis humillimus. Intelligamus autem quantum profecerit edificatio sancte domus, que totum orbem noscitur complexa terrarum.

uers. 4. Quoniam magnus Dominus, et laudabilis nimis; terribilis est super omnes deos. Hic dicit quare miracula eius debeant et gloria predicari, Quoniam magnus est Dominus. Que figura dicitur etiologia, id est cause redditio. Magnus ad 322 potestatem pertinet, quia super cuncta potentior est. Laudabilis ad pietatem,  quoniam dum essemus captiui, pretioso sanguine nos redemit. Nimis autem congruit ad utrumque, quia nec quantum magnus, nec quantum laudabilis sit poterat explicari. Sed quoniam consideranti estimatio deficit, pulchre addidit nimis. Ita non exponendo quod intendebat, significauit uberrime, et declarauit non comprehendendo quod uoluit. Sequitur, terribilis est super omnes deos. Hic debemus aduertere deos quos sibi gentilitas impia presumptione composuit. Nam eos in sequenti uersu manifestat, quoniam quamuis illi stultis mentibus adorabiles [ed., exorabiles] et metuendi esse uideantur, multo terribilior est Dominus, cuius nec multitudo miraculorum potest intelligi, nec plenitudo maiestatis agnosci.

 uers. 5. Quoniam omnes dii gentium demonia: Dominus autem celos fecit. Mirabiliter per quintam speciem definitionis, que Grece , Latine ad uerbum dicitur, comprehensum est quid sint dii gentium, id est demonia. Demonia sunt enim, que nulli prestant; sed in se credentes semper decipiunt, semper illudunt. Nam quamuis demones, Latine scientes uocentur, quasi dii manes [ed., ], in humano tamen sermone conuicium est, dum ita dicimus quos exsecratione dignos esse iudicamus. Non immerito, quoniam in illis uera scientia non est, que Creatoris sui non obsecundat arbitrio. Sic et sapientes philosophos esse dicimus; sed hos consequitur Apostoli definitiua sententia: Sapientia huius mundi stultitia est apud Deum .  Unde necesse est ut hos scientes pro non intelligentibus habeamus. Demonum est igitur a Deo quidem, sicut et bonorum angelorum excellens homines creata substantia, que  eousque peruenit, ut naturali dignitate deposita, malis operibus semper insistat. Hec sunt demonia que alios perdunt, et seipsa decipiunt. Hec sunt utique dii gentium, qui per infructuosas uaticinationes et futurorum uana prestigia festinant animas decipere consulentium. Sequitur, Dominus autem celos fecit. Ecce reuera Domini digna laudatio. Nam cum dicit, celos fecit, omnes in ipsis factas creaturas sufficienter ostendit. Sic enim in maioribus minora complectimur, cum dicimus ciuitatem edificatam, domum  constructam; ibi enim relique partes comprehenduntur, ubi generale dicitur nomen. Et respice quo tendat, celos fecit. Dii falsa hominum imaginatione reperti sunt: Deus autem celos fecit, ubi illi nec accedere, nec habitare promerentur. Siue celos, apostolos et sanctos uiros significat, qui demonibus imperare Domini munere consuerunt. Sic demonstratiuum dicendi genus sub breuitate completum est. uituperauit enim superius deos gentium, et laudes Domini subsequenter adiunxit: quia gratior diei splendor est, cum nox obscura precesserit.

uers. 6. Confessio et species in conspectu eius; sanctitas et magnificentia in sanctificatione eius. Generalitatem quam instituit admonere utilitatem catholice religionis ostendit. Dicit enim quemadmodum  et speciosi et magnifici reddantur, qui ad indulgentiam peccatorum peruenire meruerint. Confessionem siquidem bene sequitur pulchritudo, quia nemo potest esse speciosus, nisi qui Domini fuerit miseratione mundatus. Fedos nos peccata nostra faciunt; sed penitentie reddunt lauacra decoros. Et ideo mundissimam speciem ante Domini dicit stare conspectum, que fuerit fideli confessione purgata. Sequitur, sanctitas et magnificentia in sanctificatione eius. Excolit quod superius dixit. Ipsa est enim species que fidelibus datur, sanctitas et magnificentia, id est honor et beatitudo perpetua. In sanctificatione uero eius, significat illam uocem quam audituri sunt electi: uenite, benedicti Patris mei, percipite regnum quod uobis paratum est ab origine mundi . Ecce species que nec sole reddatur fusca, nec uetustate deterior: semper fulget, semper noua est; nec aliquid sustinet aduersum, que non habet in perennitate defectum. Nam quod dixit et magnificentia, illud significat, quia semper magni sunt, semper excelsi, qui honorari eius sanctificatione meruerunt.

uers. 7. Afferte Domino, patrie gentium, afferte Domino gloriam et honorem. Postquam magnalia Domini et beatorum dona predicauit, in secunda parte studiosius commonet gentes ut, omni cunctatione deposita, Afferant Domino gloriam et honorem. Nam cum dicit, patrie gentium, plus significat quam si solas diceret gentes. Gens enim aliquos potest habere peregrinos,  et dum natio dicitur, non aduenas complectimur, sed tantum gentem unius sanguinis indicamus. Hic uero dictum est, patrie gentium, ut nullus indigena, nullus hospes, nullus peregrinus redderetur exceptus. Patria enim dicta est quasi patris atria. Sequitur, Afferte Domino gloriam et honorem. Admonet etiam ut illa generalitas Domino gloriam afferat et honorem. Gloria est Domini, cum se aliquis laudabili conuersatione tractauerit. Glorificatur enim Dominus in talibus, quando de fidelium fuerit conuersatione laudatus, sicut in Euangelio discipulis suis dicit: Sic luceat lux uestra coram hominibus, ut uideant uestra bona opera, et glorificent Patrem uestrum qui est in celis . Honor est autem Domini, quando in donis suis ei gratias referimus; et si  quid boni suscepimus, ab ipso profitemur esse collatum, sicut in Euangelio legitur: Nonne decem mundati sunt? et non est inuentus qui daret honorem Deo, nisi hic Samaritanus .

uers. 8. Afferte Domino gloriam nomini eius; tollite hostias, et introite in atria eius. Sicut supra dixit trina repetitione cantate, ita hic tertio ponit Afferte, ut sacramenta sancte Trinitatis in dogmate Christiano inesse semper agnosceres. Afferunt itaque gloriam nomini eius, qui deuotionis studio commutantur in melius, et consubstantialem sibi Trinitatem atque omnipotentem per omnia confitentur, personis tantum, non nature diuersitate discretam. Sequitur: Tollite hostias, et introite in atria eius. Hostias non uictimas pecudum dicit, sed conscientie pura libamina,  unde non sanguis currat, sed pie lacryme defluant. Iste sunt hostie quas in quinquagesimo psalmo dixit: Cor contritum et humiliatum Deus non spernit . Sed considera quia prius posuit, tollite, et sic introite: quia qui tales hostias non portant, in atria Domini non iudicantur intrare. Non est autem otiose suscipiendum, quod plurali numero posuit atria. Atria enim Domini sunt apostoli uel prophete, per quos fidelis populus intrat ad Dominum.

323 uers. 9. Adorate Dominum in atrio sancto eius; commoueatur a facie eius uniuersa terra. Tunc reuera Dominus adoratur, quando fuerint hostie portate, quas superius intimauit; ut supplicatio confitentis mereatur ad aures peruenire Creatoris. Nec uacat  quod in anteriore uersu atria posuit; hic uero singulariter atrium dicit, quia ex illis atriis, id est, patriarchis, apostolis et prophetis in istud atrium catholice duntaxat Ecclesie peruenitur, ubi eius potentia maiestatis adoratur. Sequitur, commoueatur a facie eius uniuersa terra. Quoniam dixerat fidelibus bona opera tollite, et introite, nunc dicit a facie ipsius amatores seculi submouendos. Non enim dixit, commoueatur ante faciem eius uniuersa terra, sed a facie eius; quod hodieque illis dicimus, quos a conspectu nostro reddimus alienos. Qui bene terra dicti sunt, quia terrena uitia non relinquunt. Quamuis hoc alii in bonam partem accipi debere dixerunt, ut tunc terra commoueatur, quando peccator ad penitentiam  fuerit, Deo miserante, perductus. Sic Scripture diuine incomprehensibilis profunditas, et diuersis modis intelligitur, et una constare ueritate monstratur.

uers. 10. Dicite in nationibus: Dominus regnauit a ligno; etenim correxit orbem terre qui non commouebitur; iudicabit populos in equitate, et gentes in ira sua. Illos admonet reuerenda mysteria gentibus predicare, quos in atrio sancto Dominum adorare precepit; ut in nationibus a ligno crucis Dominum debeant dicere regnaturum, non ab illo ligno paradisi, unde diabolus genus humanum uidebatur tenere captiuum; sed ab isto scilicet ligno unde libertas caput extulit, et uita surrexit. In illo siquidem ligno mors transgressionis pependit, in isto fides confessionis emicuit: illud  perduxit ad inferos, istud mittit ad celos. Regnauit autem, intelligamus innotuit, quando mundo Dominus Saluator apparuit. Nam quando ille non regnauit, qui semper cum Patre et Spiritu sancto potestate sue omnipotentie perseuerat? A ligno alii quidem non habent translatores; sed nobis sufficit quod Septuaginta Interpretum auctoritate firmatum est. Crux enim Domini prauum atque distortum correxit orbem terre, dum per regulam fidei paganorum corda conuertit. Terram enim hic in bono debemus accipere, quod in Scripturis diuinis frequenter pro locorum qualitate inuenis esse uariatum. Hanc autem terram dicit non esse penitus commouendam, que in soliditate fidei perseuerat; non sicut illa quam superius dicit, Commoueatur a facie eius omnis terra. Illa  commouetur, ut a malis conuertatur operibus; ista non commouetur, que uere fidei soliditate consistit. Sequitur, iudicabit populos in equitate. Populos hic mauult homines fideles intelligi, qui iudicandi sunt sub tranquillitate superne misericordie, quando eis premia promissa restituet. Nam quod addidit, gentes in ira sua, superbos iniquosque designat, qui portionem cum diabolo sortiuntur. Et uide quemadmodum duobus sermonibus tantarum rerum designat arcana. Aequitas pertinet ad beatos, ira ad penas perpetuas impiorum. Et nota quia per omnia commata uersus huius iungendum est a communi: Dicite in nationibus.

uers. 11. Letentur celi et exsultet terra; moueatur mare et plenitudo eius. Quoniam superius dixit: Iudicabit populos in equitate, et gentes in ira sua,  per que futuri iudicii tempus ostendit, modo fit pulchra nimis et iucunda digressio. Dicit enim tunc letari celos, et exsultare terram, et commoueri mare. Celos significat  apostolos et prophetas, uel reliquos fideles, quos diuina maiestas tanquam celum noscitur insidere; terra uero indicat peccatores, qui tamen satisfactionis beneficio ad gratiam Domini redire meruerunt. Ipsa enim terra exsultare potest in aduentu Iudicis sui, que se a peccatis propriis intelligit absolutam. Sequitur, moueatur mare et plenitudo eius. Mare hic pro populis ponit, qui in salo huius seculi constituti, diuersis tempestatibus agitantur. Isti mouentur ad gaudium, quando conuersionis dona susceperint. Nam ut uniuersitatem gentium intelligere debuisses, posuit,  plenitudo eius.

uers. 12. Gaudebunt campi, et omnia que in eis sunt: tunc exsultabunt omnia ligna siluarum. Campos hic similiter in bono debemus accipere, quia illa plana dicimus, que pulcherrima equalitate tenduntur. Campos ergo dicit uiros iustitie laude pollentes, non superbia tumidos, non asperos iracundia, sed mansueta lenitate planissimos. Sequitur, tunc exsultabunt omnia ligna siluarum. Tunc, secundum dicit aduentum, quando iudicaturus est mundum. Ligna siluarum per se amaros et steriles afferunt fructus; sed cum fuerint insita, dulcissima ubertate pinguescunt. Sic gentes, que prius fuerant uelut ligna siluarum, ad culturam fructiferam perducte, ante faciem Domini magno sunt gaudii munere letature. Sed cum  dicit, omnia ligna, illam partem uult intelligi que inseri bonis preceptis potuit ac mutari.

uers. 13. Ante faciem Domini, quoniam uenit: quoniam uenit iudicare terram. Quia dixerat credentes esse letaturos, non dicit in angulis, non in secretis, sed ante faciem Iudicis, quando inestimabilis et copiosa letitia est, quando premia tribuuntur, et securitas sine fine prestatur. Et ne primum illum incarnationis Domini putares aduentum, dicit, quoniam uenit; et subsequitur: Quoniam uenit iudicare terram. Nam si in illo primo commate sententiam terminasset, potueras illum aduentum, qui iam transactus est, forte sentire; sed cum addidit, quoniam uenit iudicare terram, illum nos tantum uoluit intelligere,  quem adhuc noscimur sustinere. De quo etiam Ezechiel propheta testatur: Hec dicit Dominus Deus ossibus istis: Ecce ego induco in uos spiritum, et uiuetis. Et dabo in uos neruos, et inducam super uos uiscera carnis, et extendam super uos cutem; et dabo spiritum meum in uos, et uiuetis, et scietis quia ego sum Dominus . Daniel quoque dicit: Et multi dormientium in terra per fissuras exsurgent, hi in uitam eternam, et hi in opprobrium et confusionem . Terram uero hic uniuersum mundi populum dicit; ut bonis premia, malis supplicia eterna restituat.

uers. 14. Iudicabit orbem terre in equitate, et populos in ueritate sua. Prius posita est complexio generalis, quia orbem terrarum, id est uniuersum hominem  equitas diuina iudicabit. Subsequenter autem quemadmodum iudicetur, exponit dicendo, populos in ueritate sua: quoniam in illa sequestratione dextre partis et sinistre duo erunt populi, quibus ueritatis sue sententiam [ed., sententia] dabit; 324 ut qui ei fideliter crediderunt, eius regni beatitudine perfruantur; qui uero pertinaciter mundi uitia sunt secuti, penas debitas cum suo auctore sustineant. Perquirendum est sane quod et hic orbem terrarum dicat, et in sequenti psalmo ponat, illuxerunt fulgura eius orbi terre, et in aliis plurimis locis ipso schemate terram perhibeat esse conclusam; iterumque centesimus sextus psalmus quatuor cardinibus terre spatia comprehendat, dicens: A solis ortu et occasu, ab aquilone et mari . Cuius rei euidentissimum  quoque Euangelii exstat exemplum, ubi dicit, Emittet angelos suos cum tuba et uoce magna, et congregabit [ed., congregabunt] a quatuor angulis terre . Unde merito estimo perquirendum quemadmodum terre possit et quadratio et circulus conuenire, dum schemata ipsa  uideantur esse diuersa. Formam terre ideo Scriptura orbem uocat, eo quod respicientibus extremitatem eius circulus semper appareat, quem circulum Greci uocant. Quatuor autem cardinibus eam formari dicit, quia quatuor cardines, quatuor angulos quadrati significant, qui intra predictum terre circulum continetur. Nam si ab orientis cardine in austrum et in aquilonem singulas rectas lineas ducas, similiter quoque et si ab occidentis  cardine ad predictos cardines, id est austrum et aquilonem, singulas rectas lineas tendas, facis quadratum terre intra orbem predictum. Sed quomodo quadratus iste demonstrandus intra circulum scribi debeat, Euclides in quarto libro Elementorum euidenter insinuat. Quapropter recte Scriptura sancta faciem terre, et orbem uocat, et quatuor eam dicit cardinibus contineri.



Conclusio psalmi.

Audiamus que nos propheta commoneat cantare Domino, afferte ad eum hostias uiuentes. Non sit nobis pars cum diabolo, et erit sine dubitatione cum Christo. Tunc enim  post captiuitatem  peccatorum Domini domus ex nobis potest edificari, si meruerimus uiui lapides inueniri. Obsecremus iugiter, deprecemur incessanter: agnoscet humilem, cum ad damnandum uenerit contumacem; nec puniet peccatorem, cum probauerit iugiter confitentem.



EXPOSITIO IN PSALMUM XCuI.



Psalmus ipsi Dauid, cum terra eius restaurata est.

Psalmus ipsi Dauid, constat ad Christum Dominum esse referendum. Sequitur, cum terra eius restaurata est, id est, cum peccatores, qui ab ipso declinauerant errore prauitatis, gratia suffragante ad ipsum defecata mentis sinceritate redierunt; sicut factum est in Iudeis, qui post illam impletatem crucifixionis, conuersionis sunt gratiam consecuti. Potest et aliter  accipi, ut terra restaurata resurrectionis eius uideatur indicare mysteria. Mortuum est quippe corpus ipsius lege communi, sed restauratum est in glorie munere singulari. Quapropter meminerimus hunc psalmum quartum esse de primo eius aduentu, per quem mundus noscitur esse liberatus.



Diuisio psalmi.

In primo membro psalmi propheta per resurrectionem Domini, uirtutes eius diuersa predicatione describens, idolorum cultores digna increpatione redarguit. Secundo ad Dominum uerba conuertit, gaudens Ecclesiam catholicam auctori suo recte credidisse. Commonet etiam fideles ut letentur in Domino, quia consueuit eos eripere qui uidentur  crudelium insecutionibus subiacere.



Expositio psalmi.

uers. 1. Dominus regnauit, exsultet terra, letentur insule multe. uidens propheta mundum exsecranda hominum superstitione confusum, laudes Domini mirabili uarietate describit, ut infideles agnoscentes uerum Deum, ulterius spem in rebus uanissimis non haberent. Factumque est initium, quod et breuiter cuncta concluderet, et deliramenta omnia submoueret. Dominus regnauit. Quis ergo alter colendus est, nisi ille qui solus cognoscitur imperare? Sequitur, Exsultet terra. Quid iam remaneat idolis, si uniuersa terra nomen ueneretur auctoris? Terra enim sensibilis lapidem non debet adorare brutissimum: quia ipse sibi negat effectum [ed., affectum] qui ab insensatis  petit auxilium. Unus tamen lapis est angularis, qui spiritualiter coli debeat et timeri. Adiecit, letentur insule multe. Regnante itaque Domino per totum mundum, disposite letentur Ecclesie: que merito insulis comparantur, quia mundi fluctibus ambite circumlatrantium persecutionum numerositate tunduntur. Sed sicut iste seuientibus fluctibus nesciunt ledi, ita nec sancte Ecclesie perturbationibus aduersariorum probantur imminui; quin potius illos suis cautibus frangunt, qui in eas undosis culminibus irruerunt. Et uide quia dicit, multe, non, omnes, propter hereticas prauitates, que erroribus suis ecclesiarum nomen imponunt.

uers. 2. Nubes et caligo in circuitu eius; iustitia  et iudicium correctio sedis eius. In hoc uersu qualis sit Dominus impiis religiosisque narratur. Nubilosus et caliginosus cernitur indeuotis, dum cordi tenebroso nulla claritate resplendet; sicut lippis oculis sol umbrosus aspicitur: quia nebulas illas non habet origo luminis, sed debilitas contracta carnalis, sicut ipse dicit in Euangelio: Ego in hunc mundum ueni, ut qui non uident uideant, et qui uident ceci fiant . Contra subsequitur, iustitia et iudicium. Hoc illis uidetur Dominus, qui sunt puro corde mundissimi, quos bene correctionem uocauit, quia errore prauitatis exuti, sedes sunt Domini Saluatoris, quos ille sua maiestate iam possidet, sicut legitur: Sedes sapientie anima iusti. Ordo autem uerborum talis est, sedis eius correctio; reuera, quia tortis mentibus  325 non potest insidere iustitia. Et nota quod per istum et quatuor uersus alios qui sequuntur, aduentus Domini primus uariis allusionibus indicatur. Que figura dicitur characterismos, que Latine informatio uel descriptio nuncupatur.

uers. 3. Ignis ante ipsum preibit, et inflammabit in circuitu inimicos eius. Ante aduentum Domini ignis precessit, quando predicatione prophetarum infidelium corda fremuerunt; ut iracundie ardore succensi, de predicantium nece tractarent. Ipse est ergo ignis qui ante ipsum preibit, sed suos potius consumpsit auctores, sicut Isaias propheta dicit: Et nunc ignis aduersarios consumet . Sequitur, et inflammabit in circuitu inimicos eius. Inflammabit  ad indignationem pertinet,  et subitum animi calorem, quem illo tempore sancte Ecclesie patiebantur inimici. In circuitu, undique debemus aduertere, quia dum pauci essent predicatores, aduersariorum erat circumdans et innumerabilis multitudo.

uers. 4. Illuxerunt fulgura eius orbi terre: uidit, et commota est terra. Pulcherrima nimis facta est aptaque comparatio. Nam sicut commote nubes atque collise  fulgura iaculantur, ita prophetarum uerba ueritatis indicia lampauerunt. Denique eos in Scripturis diuinis frequenter legis nubibus comparatos, ut est illud: Et nubibus mandabo ne pluant super eam imbrem . Intendamus etiam quod hic iterum schema terre  in orbe  descriptum est. Ipse est enim orbis qui appellatur et circulus. Circulus autem est  forma plana, que ex una circumducta linea continetur, ad quam ab uno puncto de his que in medio forme constituta sunt, omnes deducte recte linee equales sibi inuicem sunt. Qua complexione recognita, ualde nota nobis efficitur forma terrarum. Significatur etiam totus mundus et per directam lineam celi, que diametros mundi ab astronomis uocitatur, ut est illud: A solis ortu usque ad occasum laudate nomen Domini . Linea autem intelligibilis est longitudo sine latitudine, a puncto inchoans, in punctum desinens. Punctum uero est cuius pars nichil est. Meminisse ergo debemus  quod hec omnia, siue punctum, siue linea, siue circulus, siue trigonus, siue quadrangulus, uel alia huiusmodi theoremata, quoties ad aspectum ueniunt, corporalibus definitionibus concludantur, id est sensibilibus: quoties uero sola mente capiuntur, intelligibilia tantum esse non dubium est. Quorum notitiam pleniorem in libris geometrice discipline, diligens lector, inuenies. Sequitur, uidit et commota est terra. uidit terra, illud significat, quoniam homines uerbum Domini cordis lumine cognouerunt. Commota est, magne predicationis nouitate perterrita est; ut deprehenderet se insensata idola colere, dum haberet adorabilem Dominum summum Creatorem.

uers. 5. Montes sicut cera fluxerunt a facie Domini; a facie Domini tremuit omnis terra. Hic montes  significant homines qui et seculi huius altitudines appetunt, et insensata superstitione durescunt. His mirabiliter comparata est cera liquens, quoniam tanto facilius in penitentiam defluunt, quanto [mss., quanta] se duritia immobiles esse crediderunt. Nam cum dicit, a facie Domini, ostendit unde sicut cera fluxerunt montes; quod et in alio psalmo legitur: Nec est qui se abscondat a calore eius . Sed cum repetit, a facie Domini tremuit omnis terra, illos significat qui ipsius miseratione conspecti, ad satisfactionis remedia peruenerunt. Quod hodieque fieri comprobamus, cum potestates seculi, uel pagani, uel heretici uocati, damnantes superstitiosum uotum, diuinum magis eligunt subire seruitium.

uers. 6. Annuntiauerunt celi iustitiam eius, et uiderunt  omnes populi gloriam eius. Post nubes predictas, quas intelligi diximus in prophetis, uenit ad celos, quos apostolos debemus aduertere, quorum predicationibus sanctis iustitia Domini mundo salutaris innotuit. Sequitur, et uiderunt omnes populi gloriam eius. uiderunt hic, non carnalibus oculis, sed cordis lumine debemus accipere. Gloria enim audiri, non uideri solet; nam et alibi legitur quod sic intelligendum est: Et uidimus gloriam eius, gloriam quasi unigeniti . Siue, ut quidam uolunt, preconspicabilis [ed., perspicabilis] Domini significatur aduentus. Intueamur etiam huius Domini quam diuersis modis primus indicetur aduentus. Dixit ignem, dixit fulgura, dixit montes, dixit celos;  et per hec omnia unum uotum est annuntiare Dominum Saluatorem. Quod schema dicitur enigma, id est obscura sententia, quando aliud dicit, et aliud uult intelligi.

uers. 7. Confundantur omnes qui adorant idola, qui gloriantur in simulacris suis: adorate eum, omnes angeli eius. Aduentu Domini prophetato, idolorum cultores increpat, qui tanta manifestatione declarata, non erubescunt adhuc colere nescio quas ineptias. Idolum quippe dictum est, quod ipsum sit dolum, id est, hominum falsitate repertum. Simulacrum, a simulatione sacra compositum, quod illis detur honor alienus. Sic utraque fugienda ipsorum nominum interpretatione declarantur. Et quoniam spiritus immundi se cupiunt adorari, dum falsos sibi honores  uindicant, quos eorum iniquitas non meretur accipere, uide quid sequitur: Adorate eum, omnes angeli eius. Bonus enim angelus adorat Dominum, quia recto corde suum cognoscit auctorem; nec se ab hominibus adorari permittit, sicut in Apocalypsi angelus Ioanni procidenti ad pedes suos dicit: uide ne feceris, conseruus enim tuus sum et fratrum tuorum . Mali enim precipiunt se adorari, sicut in Euangelio Satanas dixit Domino Christo, cum eum assumpsisset in montem, et ostendisset regna mundi: Hec omnia tibi dabo, si procidens adoraueris me .

uers. 8. Audiuit, et letata est Sion; et exsultauerunt filie Iude propter iudicia tua, Domine. uenit ad secundum membrum, in quo conuersus ad Dominum  propheta letus exsultat: quia Sion, id est Ecclesia catholica iudicia Domini puro corde percepit. Nam uerbum qui crediturus audit, se audiisse letatur; qui uero subdola mente perceperit, contristatus abscedit: quia contra uoluntatem suam quod non esset crediturus audiuit. Sion  mons est Ierosolymis constitutus, cuius interpretatio significat speculationem: que bene sancte datur 326 Ecclesie, quoniam in contemplatiua uirtute presentem Dominum semper aspectat. Sequitur, et exsultauerunt filie Iude. Filie Iude significant religiosas mentes probatasque personas; que ideo filie Iude dicuntur, quoniam Christo credere maluerunt, que ex origine Iude descendisse monstrantur [ms. G., qui, etc., monstratur], unde  dicti sunt et Iudei. Et quare letata sit Sion consequenter exponitur, propter iudicia tua, Domine; id est, quia tristitiam seruorum tuorum conuertis in gaudium, et superbum diabolum humilitatis uirtute prosternis.

uers. 9. Quoniam tu es Dominus altissimus super omnem terram; nimis exaltatus es super omnes deos. Supra omnem terram, hic bene intelligimus peccatores; supra omnes deos, iustos homines competenter aduertimus, quos deos recte dici frequenti expositione probatum est. Siue quoniam per hec duo significat eum et terrenis creaturis et celestibus imperare; sicut et alius psalmus dicit: Quoniam omnia seruiunt tibi .

 uers. 10. Qui diligitis Dominum, odite malum. Custodit Dominus animas sanctorum suorum, de manu peccatorum liberabit eos. uidetur et hic categoricus syllogismus ita posse formari: Sancti diligunt Dominum, quoniam custodit Dominus animas eorum, et de manu peccatorum eripit eos; omnes qui diligunt Dominum, quoniam custodit Dominus animas eorum, et de manu peccatorum eripit eos, odiunt malum: sancti igitur odiunt malum. Nunc psalmi uerba tractemus. Hic bonos alloquitur et fideles, ut a diaboli malitia segregentur; ipse enim iure dicitur malus, per quem uenit omne peccatum. Quid est ergo Dominum diligere? odisse diabolum; quia, sicut scriptum est: Nemo potest duobus dominis seruire . Que figura dicitur parison, id  est equatio sententie, constans dissimilibus membris. Et ne quis diabolum timuisset offendere, sequitur, custodit Dominus animas sanctorum suorum, de manu peccatorum liberabit eos. Iam nemo dubitet odisse malum, quando Dominus animas cognoscitur custodire sanctorum. Sed uide quia dicit animas, ne te teneres [ms. A., ne tenderes] ad corpora, que passim tradit ad penas, ut martyribus reddat coronas. Liberat enim de manu peccatorum animas, quando eas non sinit aliqua prauitate subuerti, sed ita illesas eripuit, quemadmodum sibi beneplacitas esse cognoscit.

uers. 11. Lux orta est iusto, et rectis corde letitia. Iusto dicit ortam lucem, id est uerissimam fidem; ut illuminatus talia credat, que eum ad celorum regna  perducant. Est quidem et sanctorum lux ista communis, quam indiscrete uident et homines et iumenta. Sed illa lux eorum propria dicitur, que Christo Sole prestatur: de qua dicturi sunt impii: Errauimus a uia ueritatis, et iustitie lumen non luxit nobis, et Sol non est ortus nobis . Rectis uero corde oritur sine dubitatione letitia, quando, Deo prestante, talia gerunt, que sibi profutura cognoscunt. Sic et in isto loco indicatum est quia muudi amatores nec firma letitia, nec uero lumine perfruuntur.

uers. 12. Letamini, iusti, in Domino, et confitemini memorie sanctitatis eius. Cum superius dixerit que bona iusti  suscipiant, nunc  iterum ipsos commonet, ut in Domino letari debeant, non in humano desiderio, aut in huius seculi ruinosa iactantia, sicut ait Isaias propheta: Non est gaudere impiis, dicit Dominus . Confitentur autem iusti memorie sanctitatis eius, quando in illo regno perpetuo fuerint collocati: recordantes de quanta clade huius seculi  sint subtracti.



Conclusio psalmi.

Consideremus hunc psalmum quam salubri nos institutione componat. Ab idolorum culturis prohibet, unde eternam mortem potuissemus incurrere. Laudes Domini competenter insinuat, unde uita nostra sine dubitatione succedat. Docet afflictiones non pauescere, nec mala huius seculi formidare.  Omnia enim periculosa, omnia mortifera magno compendio possumus euadere, si salutis nostre diligamus auctorem; sicut dicit Apostolus: In omnibus tribulationem patimur, sed non angustiamur; deficimus, sed non perimus: semper mortificationem Iesu in corpore nostro circumferentes, ut et uita Iesu manifestetur in carne nostra mortali , et cetera que Doctor egregius ad instruendum humanum genus salutariter noscitur elocutus.



EXPOSITIO IN PSALMUM XCuII.



Psalmus ipsi Dauid.

Simplices isti tituli planissima nobis uerborum positione subrident. Referuntur enim ad Dominum Saluatorem, de cuius incarnationis gloria et secundo  aduentu psalmus iste dicturus est; qui tanta uarietatis gratia describuntur, ut licet sint sepius predicti, noui semper et mirabiles humanis sensibus elucescant. Hunc enim de his rebus tertium esse non dubium est. Sed isti qui utrumque aduentum Domini sub una relatione complexi sunt, magna nobis sacramenta declarant. In uno quippe commonent, ut misericordem Dominum querere debeamus; in altero, ut uenturum Iudicem formidemus. Sic ista salutaris pretiosaque coniunctio et spei nobis causas tribuit et timoris.



Diuisio psalmi.

Per totum psalmum propheta loquitur. In prima parte commonet ut populus Christianus cantici noui exsultatione letetur, quando mirabilis est Christi  Domini concessus aduentus. Secunda parte diuersis modis uberius dicit esse letandum: quia exspectatum iustis eius noscitur prouenire iudicium, in quo sunt misericordia Domini premia digna sumpturi.



Expositio psalmi.

uers. 1. Cantate Domino canticum nouum. Propheta fideles admonet Christianos, ut noue regenerationis sacramenta sumentes, nouum canticum de Domini incarnatione concelebrent. Nouus enim homo cantare debet canticum nouum, non ille uetustus qui necdum Ade peccata deponens, in preuaricatione ueteris hominis perseuerat. Nouum utique, quia nunquam aliquid simile mundus audiuit. Nouum, 327 quod nulla uetustate sordescit, sed semper in sue dignitatis gratia perseuerat. Sed unde ueniat  istud canticum nouum, subter aperitur.

uers. 2. Quia mirabilia fecit Dominus; saluauit eum dextera eius, et brachium sanctum eius. Causa redditur cantici noui, Quia mirabilia fecit Dominus; scilicet quando cecis lumen, claudis gressum, surdis etiam donauit auditum, et cetera huiuscemodi que contra usum nature humane facta, Euangeliorum textus insinuat. Sed ista fecerunt et sancti eius. Audi quod sequitur, ut reuera intelligas rem singularem nouo cantico fuisse concessam: saluauit eum dicit, id est Christum Dominum, dum mundi istius peccata nesciuit, dum triduana uelocitate surrexit a mortuis. Sed qui eum saluauit, subsequitur, dextera eius, id est omnipotens uerbum; non quia alter est Christus, et alter  omnipotens uerbum, quod sibi Nestoriana confingit insania; sed hoc uult intelligi, ut ipsum saluasse cognosceres, qui dixit: Potestatem habeo ponendi animam meam, et potestatem habeo iterum sumendi eam . Brachium uero quod addidit, sic et Isaias propheta de Filio dicit: Et brachium Domini cui reuelatum est ? Dextera pertinet ad operationes mirabiles; brachium ad fortitudinem singularem.

uers. 3. Notum fecit Dominus salutare suum, ante conspectum gentium reuelauit iustitiam suam. Notum fecit Dominus salutare suum, id est Dominum Saluatorem; ipse est enim salutaris quem Simeon suscipiens in manibus suis dicit in templo: Nunc dimittis, Domine, seruum tuum in pace, quoniam uiderunt oculi  mei salutare tuum . Ad exprimendam quoque rei clarissimam ueritatem, sequitur, ante conspectum gentium; sicut et Ieremias dicit: Post hec in terris uisus est, et cum hominibus conuersatus est . Addidit, reuelauit iustitiam suam: quia prius sub quodam uelamine predicatus fuerat per prophetas, quo subducto in aduentu eius ipsa facies ueritatis apparuit. Et nota quod ipse dextera, ipse brachium, ipse salutare, ipse Patris dicatur esse iustitia; ut unam illic substantiam, unam intelligas esse potentiam. In qua enim parte potest esse diuisus, qui non similia [ms. A., dissimilia], sed omnia ipsius habere firmatur? sicut ipse in Euangelio dicit: Omnia Patris mea sunt, et omnia mea Patris sunt .

 uers. 4. Memor fuit misericordie sue Iacob, et ueritatis sue domui Isrel; uiderunt omnes fines terre salutare Dei nostri. Memor fuit dictum est, quia promissa compleuit. Hec est autem promissio quam Isaias prophetauit, dicens: uidebit omnis caro salutare Dei . Huic autem promissioni aptum nomen impositum est, misericordie sue; ut Creator celi terreque homo fieri dignaretur, et humanum genus peccatorum uinculis obligatum aduentus sui beneficio liberaret. Iacob  populum Noui Testamenti non incongrue uidemur accipere: quia sicut Iacob fratri benedictione anterior exstitit, cum postea natus fuerit, ita et Christiana plebs priorem populum Synagoge fidei gressibus antecessit. Et ne  intellectum nostrum diuersa nominum dissimilitudo confundat, perscrutemur quare additum sit, et ueritatis sue domui Isrel; ut non solum hoc datum intelligeremus populo qui post aduentum Domini dictus est Christianus, sed etiam illi qui eum de uirgine nasciturum esse crediderunt. Isrel enim significatur omnis fidelis qui Deum pura mente conspexerit. Misericordiam posuit in Iacob, et ueritatem in Isrel. Misericordia quippe fuit, quando hominem liberaturus aduenit; ueritas, quando sancti facie ad faciem uidebunt, quem hic  in enigmate per speculum  contuentur. Addidit, uiderunt omnes fines terre salutare Dei nostri. Quo dicto hereticorum prauitas omnis exclusa est, qui putant Domini Saluatoris localem concessam terris  fuisse culturam. uiderunt, dicit, mente conspexerunt, quod per totum mundum constat effectum. Quanti sunt enim qui eum carnalibus oculis in Iudea gente uidere potuerunt? Sed cum hic dicat, omnes fines terre, dubium non est ad fidem esse referendum, ut nobis possit ueritas constare uerborum.

uers. 5. Iubilate Deo, omnis terra; cantate, et exsultate, et psallite. uenit ad secundam partem, in qua commonet diuersis modis a deuotis esse gaudendum. Sed ad iudicium Domini competenter ista referuntur, in quo et psalmus iste noscitur terminatus. Iubilate dictum est, cum magna delectatione in uocis gaudium prosilite, ut quod non potest explicare sermo confuse uocis, declaret eruptio deuota gaudentis. Omnis terra, uniuersalem designat Ecclesiam, que in  aduentu Domini spem suam integra deuotione reposuit. Sequitur, cantate, et exsultate, et psallite. uerba enim hec quamuis uideantur esse similia, aliqua tamen discretione separantur. Cantare est grauissimi Christiani oris officio laudes Domino personare; exsultare, cum magna affectione animi uota declarare; psallere, bonis operibus Domini mandata complere. Quod ideo commonet multipliciter fieri, quia diuersa ibi gaudendum est uarietate uirtutum. Que figura dicitur homoptoton, quia in similes sonos exierunt uerba diuersa, id est, iubilate, exsultate, cantate, et psallite.

uers. 6. Psallite Domino in cithara, in cithara et uoce psalmi. Pulcherrima sibi copulatione uerba ista sociata sunt, ut quamdam harmoniam et ipsa de se  facere uideantur. Adhibentur enim instrumenta artis musice ad exercendum opus celeste; quod necessa rie dicitur, ut illa perfectio per quasdam similitudines indicetur. Psallit enim Domino in cithara, qui per actum carnalem mandata Diuinitatis operatur, qui esurienti panem fregit, nudum uestiuit, prestitit solatium destituto, et cetera que possunt supernis iussionibus applicari. Sequitur, in cithara et uoce psalmi. Eadem preposterata uerba subiunxit, ut quoduis prius eorum facias, totum tamen ad Domini gratiam pertinere cognoscas.

uers. 7. In tubis ductilibus et uoce tube cornee; iubilate in conspectu Regis Domini. Respiciamus omnia hec uerba diuinis mysteriis esse plenissima. Duo  genera fuisse tubarum ad quasdam similitudines exprimendas apud Hebreos, Numerorum nobis liber insinuat . Unum quod argento ductili formabatur; hoc ad Spiritum sanctum, qui per prophetas locutus est, competenter aptatur. Argenteus enim a munditia dicitur et candore uerborum; sicut alibi ipse dicit: Eloquia Domini eloquia casta, argentum igne examinatum, terre purgatum septuplum . Ductilibus autem significat quia fideles diuersis passionibus 328 tunsi  proficiunt, et tanto plus crescunt, quanto amplius duri mallei fuerint iteratione percussi. Malleus enim est diabolus, de quo propheta dicit: Contritus est malleus uniuerse terre . uox est autem tube cornee patientie fixa tolerantia, que uelut cornea substantia  in uiris fidelibus amore Domini perseuerat. His ergo tubis psallit Domino, qui utrisque uirtutibus deuotus exsultat, qui et Dominum mundo corde predicauit, et eius misericordiam patientie uirtute sustinuit. Sequitur, Iubilate in conspectu Regis Domini. Completa est in hoc commate, que in superioribus partibus suspensa uidebatur esse sententia. Hic enim dicit ubi sit iubilandum, ubi cantandum, ubi exsultandum, ubi psallendum, ubi in psalmo citharizandum, ubi in cithara psalmizandum, ubi iubilandum in tubis ductilibus et corneis; scilicet in conspectu Regis Domini, quando in illa iudicatione iusti premia promissa recipient. Per has enim uarietates significatur diuersis sanctis operibus, diuersis donis in conspectu Domini esse gaudendum. Siue ista sic dicit  hic esse facienda, ut semper ad eum mentis dirigatur intentio.

uers. 8. Commoueatur mare et plenitudo eius: orbis terrarum, et uniuersi qui habitant in ea. Hic iam terror futuri iudicii et impiorum formido describitur, quando mare illud quod est in pectoribus impiorum, delictorum suorum recordationibus commouetur. Plenitudo autem eius merito dicta est, scilicet quia multa peccata ingentes excitant fluctus, et tunc magis plenissime commouetur, quando se reus nouit esse damnandum. Sequitur, orbis terrarum; utique et ipse commouendus est, quando in nouam faciem uenire predictus est, sicut legitur: Erit celum nouum et terra noua . Addidit, et uniuersi qui habitant in ea, ut reuera hoc intelligeres de hominibus  dictum, de quibus superius figuratim dixit, commoueatur mare.

uers. 9. Flumina plaudent manibus in idipsum, montes exsultabunt ante faciem Domini, quoniam uenit iudicare terram. Frequenter diximus Scripturas diuinas per diuersas similitudines loqui, ut et impiis celata sint que dicuntur, et fideles ad ea perquirenda studiosius incitentur. Unde et hic per allegorias multiplices Domino dicit esse cantandum. Allegoria est enim aliud dicens, aliud significans. Mare siquidem superius peccatoribus comparauit, nunc flumina sanctos uiros significant, qui bonas operas celesti ubertate manauerunt. In idipsum, id est in Domino Saluatore, cui predictam operam exhibuisse monstrantur.  Sed respice quoniam hec omnia sub allusione sunt: quando enim manus habent flumina, nisi fuerint sanctis hominibus comparata? de quibus dictum est: Qui credit in me, flumina de uentre eius fluent aque uiue . Sequitur, montes exsultabunt ante faciem Domini. Montes et in bono et in malo plerumque poni manifestum est. Impii enim superbis nisibus intumescunt, et ad duritiam saxorum obstinato corde perueniunt. Mansueti autem mentis soliditate firmissimi sunt; et quamuis pia humilitate curuentur, spe future beatitudinis in summitates solidissimas eriguntur. Hi sunt qui Domino adueniente gaudebunt, quoniam in futuro iudicio promissionis ipsius dona recipient. Addidit, quoniam uenit iudicare terram. Hic terram, omnem peccatorem competenter  aduertimus, quia terrena semper uitia concupiscunt. uides totum sensum ad illud iudicii tempus esse perductum, ut omnia que dicta sunt illi intelligeres posse congruere.

uers. 10. Iudicabit orbem terre in iustitia, et populos in equitate. Hic orbis terrarum impiis est nichilominus applicandus, qui frequenter terre appellatione declarantur. Isti sub iustitia iudicandi sunt, qui pertinacia sua nulla remissione liberantur. Populos autem significat eos qui ex Hebreis fideles probati sunt, et qui deuoti ex gentibus aduenerunt, de quibus ait: Habeo autem et alias oues, que non sunt ex hoc ouili; oportet me et eas adducere, ut fiat unus grex et unus pastor . Isti ergo populi in equitate iudicandi sunt, quoniam ibi premia recipient, qui hic  propter nomen Domini grauissima pericula pertulerunt, sicut dicit Apostolus: Omnes enim stabimus ante tribunal Dei, ut recipiat unusquisque propria corporis, prout gessit, siue bonum, siue malum . Istud tamen iudicium ubi fiat euidenter expressum est; dicit enim Iel propheta: Congregabo omnes gentes, et educam eas in conuallem Iosaphat, et disceptabo cum illis ibi pro populo meo, et pro hereditate mea Isrel .



Conclusio psalmi.

Quid est hoc quod instrumenta musica frequenter posita reperimus in psalmis, que non tam uidentur mulcere aurium sensum, sed prouocare potius cordis auditum? Sed quoniam ille sonus et modulatio tibiarum  a sacris mysteriis nostra nichilominus etate discessit, restat ut intelligentiam huius rei spiritualiter perquirere debeamus. Musica est disciplina que rerum sibi congruentium, id est sonorum differentias et conuenientias perscrutatur. Hec merito ponitur ad rerum spiritualium similitudines explicandas: quoniam concentus eius uirtute inconuenientie subsistit. Nam siue quando psalmodiam dicimus, siue quando mandatis Domini operam nauanter [ed., uoluntarie] impendimus, dulcissime harmonie gratia temperamur. Et si causas huius rei alta deliberatione perpendas, quelibet creatura rationabilis, si auctoris sui uiuat imperio, ab hac conuenientia non probatur excepta. Merito ergo incessanter precipimur Domino psallere, in psalmo citharizare, in cithara psallere,  iubilare in tubis ductilibus et corneis; ut dubium non sit hec instrumenta dulcisona probabilium actuum nobis indicare concordiam.



EXPOSITIO IN PSALMUM XCuIII.



Psalmus Dauid.

Dignitatem istius nominis satis admirari non possum, quod in titulis semper affixam aciem nostre mentis erigit ad Dominum Christum. Ipsius enim honor in hoc psalmo potentiaque cantatur. Sed quanta laus est sanctissimi uiri, ut per eius nomen eximium tante significetur maiestatis arcanum! Per Dauid enim 329 et personam loquentis aduertimus, et Christum manu fortem desiderabilemque sentimus. Quapropter, eximio precone recognito, magni Iudicis  prestolemur aduentum.



Diuisio psalmi.

In prima sectione commonet propheta uniuersos populos Christo Domino confiteri, quia iudicium et iustitiam in Iacob fecisse declaratur. Secunda commonet plebem ut adoret Dominum Saluatorem, qui Moysi et Aaron et Samuel propitius fuisse dignoscitur, quia precepta eius custodiisse monstrantur. Unde exaltandum et adorandum dicit esse Dominum, qui fideles suos exaudire dignatus est.



Expositio psalmi.

uers. 1. Dominus regnauit, irascantur populi; qui sedes super cherubim, moueatur terra. Cum dicit enim: Dominus regnauit, exponit quoniam gloriam sue resurrectionis  ostendit; non ut ante creditus est non posse regnare, quem Iudei uidebantur exstinguere; sed hic illud tempus ostenditur quando ipse post resurrectionem suam dicit: Data est mihi omnis potestas in celo et in terra . Sequitur, irascantur populi, nichil ultra nocituri. Magno enim grauitatis pondere deridentur, quorum doli atque uersutie nichil penitus nocuisse declarantur. Nam quod dixit, irascantur, non precipit propheta ad aliquod facinus populos commoueri; sed ut sibi potius irascantur, qui rem probati sunt fecisse nefariam; ut cito ad conuersionis salutem ueniant, cum propria uoluntate sua ceperint facta damnare. Quod si ad litteram uelis accipere, quedam uidetur urbanitas: sicut et in Actibus apostolorum legitur pontifici  Paulum dixisse percussum: Feriat te Deus, paries dealbate. Et paulo post increpatus dixit: Nesciebam, fratres, quod princeps populi esset. Scriptum est enim: Principem populi tui ne maledixeris ; non quia nesciebat, sed quia principem eum populi sub quadam urbanitate denegauit. Ita et hic dictum est: Dominus regnauit, irascantur populi, id est, nichil ultra nocituri; quod non ad exhortationem, sed ad derisionem uidetur potius pertinere. Que figura dicitur astismos, Latine urbana dictio, uenustatis et facetie causa composita. Sequitur, qui sedes super cherubim, moueatur terra. Tu qui sedes, indicatiuus modus est secunde persone; ad ipsum enim Dominum uerba conuertens hanc sententiam finit. Cherubim Hebreum nomen est significans  plenitudinem scientie; ubi quasi in throno suo Dominum insidere manifestat. Nam et homines insidet [ed., insident], qui plenissima fide atque operum probitate complentur. Adiunxit, moueatur terra. Siue illud significat quod superius dixit, irascantur populi, siue magis ad conuersionem peccatores postulat commoueri, qui  terra merito nuncupantur, quia terrena uitia concupiscunt.

uers. 2. Dominus in Sion magnus, et excelsus super omnes populos. Ut Deum illum quem dixit sedere super cherubim, Dominum Christum euidenter aduerteres, expressit, Dominus in Sion magnus, qui in Ierosolymitanis partibus homo apparere dignatus est.  Et intende uerba que dicit, Dominus magnus, ne quis eum pro passionis humilitate putaret esse temnibilem. Addidit, et excelsus super omnes populos: quoniam ille quem irreligiosa mente contempserant, Rex excelsus super omnes populos eminebat. Sion autem interpretatur speculatio, quod est Ecclesia, in qua Dominus spiritualiter inesse reuerenda semper contemplatione monstratur.

uers. 3. Confiteantur nomini tuo magno et terribili, quoniam sanctum est. Post apparitionem carnis que facta est in Sion, confitendum dicit populis Domino Saluatori, de quibus superius dictum est, irascantur populi. Sic enim in Ecclesia catholica quotidie fieri uidemus, ut qui prius fuerunt blasphemi, paulo post sint  correcti. Magnum autem  dictum est nomen eius, quia ubique dilatatum est; terribile, quia ipse uenturus est iudicare uiuos et mortuos; sanctum, quia immaculata et celesti conuersatione permansit: sicut et alibi dicitur de ipso: Quoniam magnificauit Dominus sanctum suum : sicut et Marie dictum est ab angelo: Propterea quod nascetur ex te sanctum uocabitur Filius Dei .

uers. 4. Et honor Regis iudicium diligit: tu parasti equitatem. Superius dixerat: Confiteantur populi nomini tuo: modo quemadmodum confiteri debeant euidenter exponit. Honor enim Regis est predicatio gloriosa, quam illi semper offerimus confitendo. Iudicium diligit, hoc est, ut deliberando atque tractando debeamus diligere Creatorem. Non enim ille aut labili  uoluntate, aut caduca mente colendus est; sed fixa et perspicabili deliberatione sententie, sicut solet semper puris cordibus apparere. Sequitur, tu parasti equitatem, ut agnoscerent homines ab ipso hoc munus attribui, quo possint hanc intelligere, uel facere constanter equitatem. Denique sensum istum euidentius sequens uersus ostendit. Siue  honor Regis est damnatio iusta nocentium, quoniam iniquitate punita gloria regis semper augetur.

uers. 5. Iudicium et iustitiam in Iacob tu fecisti. Iudicium fecit in populo fideli, quando ei donauit bonum malumque discernere; iustitiam uero, cum relictis idolis Creatori suo meruit humili deuotione seruire. In Iacob autem, in unoquoque fideli dicit,  quia nominis istius commemoratione populus deuotus ostenditur. Tu fecisti, quia nemo est alius preter ipsum qui instituit et firmauit [ms. A., formauit] Ecclesiam; sicut dicit Apostolus: Fundamentum enim aliud nemo potest ponere, preter id quod positum est, quod est Christus iehsu .

uers. 6. Exaltate Dominum Deum nostrum, et adorate scabellum pedum eius, quoniam sanctum est. uenit ad secundam sectionem propheta, in qua populos deuotos commonet ut nomen Domini magnificare non desinant; quatenus illum predicando, ipsi potius exaltari posse uideantur. Ceterum ille humanis uiribus  non indiget adiuuari, qui est summa uirtus, et totius Maiestatis adoranda  perfectio. Sequitur, et adorate scabellum pedum eius, quoniam sanctum est. Quoniam beatus Augustinus, diligentissimus exquisitor, corpus Domini quod de Maria uirgine sumpsit, scabellum diuinitatis eius asseruit  330 debere sentire, propter naturam humanitatis, quam est dignatus assumere: illi enim uirtuti esse subiectum atque unitum, omnibus creatoris constat excelsius, sicut dicit Apostolus: Quod infirmum est Dei fortius est hominibus ; et alibi de eodem Mediatore Dei et hominum homine Christo Iesu Apostolus dicit: Propter quod Deus exaltauit illum, et donauit illi nomen quod est super omne nomen: ut in nomine Iesu omne genu flectatur celestium, terrestrium et infernorum : nunc dicendum nobis est quid  in isto uersu pedes eius significare uideantur, scilicet stabilitatem Diuinitatis, que semper in nature sue omnipotenti gloria tanquam pedum indefecta stabilitas perseuerat. Huius ergo uerbi assumptum corpus, quamuis gloriosum, quamuis magnum, quamuis sit adorabile; tamen propter humilitatem humanitatis, scabellum pedum competenter accipimus. Nam cum ipse dicat: Celum mihi sedes est; terra autem scabellum pedum meorum ; corpus terrenum quod de Maria uirgine sumpsit, bene  eadem similitudine scabellum pedum eius probatur intelligi. Et nota quia non dixit: Quoniam sanctus est; sed, quoniam sanctum est; scilicet ut corpus a deitate mentis contemplatione discerneres, sed ad unam personam referres, id est ad uerbum  quod caro factum est, et habitauit in nobis . Pedes etiam Diuinitatis per tropologiam dicit, sicut et scabellum dictum est. Etiam sic forsitan debemus accipere, ut extrema temporis designet, quando Dominus incarnari dignatus est. Unde et Ioannes euangelista dicit: Filioli, nouissima hora est ; Paulus quoque apostolus dicit: Cum uenisset plenitudo temporum, misit Deus Filium suum factum ex muliere, factum sub lege .

uers. 7. Moyses et Aaron in sacerdotibus eius, et Samuel inter eos qui inuocant nomen eius; inuocabant Dominum, et ipse exaudiebat eos. Ideo prisce auctoritatis magnos uiros posuit, eisque gratiam Domini asserit fuisse concessam, ut ad similem deuotionem fideles populos incitaret. Et nota quia hic Moysen  sacerdotem dicit, dum sic in Heptateucho non legatur; qui etsi hostias non offerebat, sicut Aaron frater ipsius, uota tamen populorum coram Deo semper exhibuit, quod sacerdotis officium esse monstratur. Quapropter merito et hic sacerdos dicitur, qui magnis precibus, irascente Domino, pro populo supplicauit. Samuel autem in templo Domini predicabili sanctitate conuersatus est, qui Dauid unxit in regem. Sed quoniam sacerdotis non accepit officium , addidit de ipso, inter eos qui inuocant nomen eius: quia nominatim percurrere non poterat, quos multitudo infinita dilatabat. Adiecit, inuocabant Dominum, et ipse exaudiebat eos. Quantum ualeat sinceritas  orationis in breuitate declaratum est, quia fideliter supplicantes efficaciter audiebat.

uers. 8. In columna nubis loquebatur ad eos: quia custodiebant testimonia eius, et precepta eius que dedit illis. Non uacat quod dictum est, in columna nubis, quia semper ista in edificatione domus pro fortitudine ponitur et decore. In hac ergo specie loquebatur illis Dominus, que uenturam fabricam Ecclesie nuntiabat. Sed quia illis tunc per nubem uerba fecit, nobis per sanctum scabellum suum, id est per incarnationem et loqui euidentius, et apparere dignatus est. O scabellum omnibus templis excelsius, omnibus spiritualibus creaturis multo prestantius! sicut dicit Apostolus: Cui autem dixit angelorum: Sede a dextris meis ? Sed quid mirum, si  ille scabellum dicitur, qui se uermi, scarabeo, herbe fullonum, et angulari lapidi comparauit, non uilitatis [ed., utilitatis] intuitu, sed humilitatis affectu; quam sumendo tantum fecit excelsam, quantum prius fuit in hoc mundo paruissima? Sequitur, quia custodiebant testimonia eius, et precepta eius, que dedit illis. Reddit causas quare eos exaudire Dominus dignaretur: quia ipse illum uere diligit, qui eius mandata custodit, sicut ipse discipulis dicit: Si me diligitis, mandata mea seruate . Testimonium est per signa aliqua precedentis rei posita significatio, sicut in Heptateucho dicit: Hoc erit uobis in testimonium. Precepta enim pertinent ad legem quam per Moysen uisi sunt accepisse. Unde ostenditur efficacissime placere Deo, quando a nobis eius completur  imperium.

uers. 9. Domine Deus noster, tu exaudiebas eos; Deus, tu propitius fuisti illis, et uindicans in omnia studia eorum. Dicendo, tu exaudiebas, et tu illis propitius fuisti, ostendit quidem desideria sanctorum in bonis petitionibus fuisse completa, eosque beneficia suscepisse, que uidebantur necessario postulari. Sed addidit, et uindicans in omnia studia eorum. Hoc propterea positum est, ne semper nos quereremus audiri, quando utrumque in ipsis uidetur impletum. Cognoscimus enim eos, et interdum exauditos fuisse cum peterent prospera, et iterum in studia eorum uindicatum, ne humana illis elatio surripere potuisset. Nam quamuis aliqui fideles sint, et magna deuotione uenerandi, oportet in eos pro tempore uindicari:  ne cor eorum ad superbiam uideatur posse deduci, sicut et Apostolus dicit: Et ne magnitudo reuelationum extollat me, datus est mihi stimulus carnis mee angelus Satane, qui me colaphizet. Propter quod ter Dominum rogaui ut discederet a me; et dixit mihi: Sufficit tibi gratia mea: nam uirtus in infirmitate perficitur . Quapropter audiuimus exauditos, et in eis intelligamus etiam uindicatum; ut cognoscamus misericordem Christum utrumque fecisse propitium.

uers. 10. Exaltate Dominum Deum nostrum, et adorate in monte sancto eius: quoniam sanctus est Dominus Deus noster. Et superius quidem pars uersus istius legitur, ubi facta diuisio est; sed ibi subiunctum  est, et adorate scabellum pedum eius; hic autem non montem, sed in monte sancto Dominum precepit adorari. Quod ad montem Sion  referri posse non dubium est, que est montium mons, et sancta sanctorum, cuius ipse habitator est Christus. Sic utrumque in sancta Ecclesia dicit esse faciendum. Notandum est autem quod sanctum Dominum in sancto monte precepit adorandum, quoniam sicut laus eius non conuenit ori prauo, ita nec eius culture loci potest congruere turpitudo.



Conclusio psalmi.

Consideremus faciem huius psalmi, quasi duobus luminibus splendere pulcherrimis. Incredulos terret, ut ad supplicationem deuotissimam 331 perducantur;  fidelibus Christum Dominum adorare precipit, quia ipse nouit exaudire quos diligit. Beata plebs que de tali gaudet imperio: uitale quippe desiderium est agnoscere et amare Creatorem. Quapropter exsultationem nobis moueat auditus Dominus Christus. Fidelis serui est diligere dominantem. Nam qui non habet carissimum gubernatorem suum, ipse se profitetur horrendum. Natura quippe rerum est, ut ab eo te diligi posse nullatenus arbitreris, quem chara mente non appetis. Diligamus igitur, ut amemur; queramus, ut inueniamus; pulsemus, ut ad eum accedere ualeamus. Contra omnes amentias est eum tepide querere, quem tibi cognoscis eterna beneficia posse prestare.



EXPOSITIO IN PSALMUM XCIX.



Psalmus in confessione.


Cum frequenter in psalmis posita sit pro rerum opportunitate confessio, hic tamen in titulo singulariter probatur ascripta: reuera, quia totus hic psalmus ad utrasque pertinet confessiones. Una est quando peccata nostra deplorantes [ed., depromentes], culpabiles nos reosque profitemur, et misericordiam Domini concedendam nobis piis fletibus exoramus. Altera, cum siue nobis beneficia collata laudamus, siue aliis prestita cum magna exsultatione ueneramur. Confessio enim quasi confatio dicitur, siue penitentia, siue laus multorum ore celebrata; que ideo sic dicitur, ut ad plurimos pertinere monstretur.



Diuisio psalmi.


In prima parte psalmi propheta commonet uniuersitatem, ut Dominum debeat sub magna iucunditate laudare, quia tanti Domini triste non decet seruitium. Et ne semper hoc genere confessionis utendum crederet Christianus, secunda parte dicit, ut malorum nostrorum delicta penitentes, indulgentie ipsius portas intrare mereamur, quia misericordia eius permanet in eternum.



Expositio psalmi.

uers. 1. Iubilate Deo, omnis terra. Sollicitus propheta de populo fideli, ne se putaret sub anxietate tristitie Christo Domino seruiturum, primum a iubilatione  cepit, quia ipsa est iusti perfecta deuotio Domino sub mentis iucunditate famulari, sicut et Apostolus monet: Semper gaudete, sine intermissione orate, in omnibus gratias agite . Et ne quis se minime crederet euocatum, addidit, omnis terra; ut ipse inter homines non uideatur existere, qui hanc uocem detrectat audire. Iubilatio est enim  magno mentis gaudio commoueri, non tamen in articulata uerba prorumpere. Nam quod dixit, iubilate, et subiunxit, omnis terra, frequenter et per casus nominum discrepantes, magnos indicat sensus. Nam cum terra singulari numero denuntietur, iubilate dicit, quod ad pluralem numerum certum est pertinere; ut hanc terram ad homines, non ad tellurem estimares esse referendam, quod  allegorice constat intelligi. Allegoria est enim figura aliud dicens, et aliud significans.

uers. 2. Seruite Domino in letitia; intrate in conspectu eius in exsultatione. Licet seruitia Domini diuersis uideantur officiis expediri, ut sunt ordines ecclesiastici, monasteria fidelium, eremite solitarii, laici deuoti; omnia tamen ad ista tria uerba proprie referuntur, ut Domino sub letitia seruiatur, non in murmuratione aut amaritudine mentis, sicut factum est in deserto, quando contra Dominum Iudaicus populus murmurauit. Sed ista letitia utique caritas est, que  non inflatur, non agit perperam, non est ambitiosa , et reliqua que hanc uirtutem egregiam mirabili narratione describunt. Quapropter illi sub letitia Domino seruiunt qui eum  supra cuncta diligunt, et inuicem se fraterna caritate respiciunt. O libera seruitus! o seruitium supra cunctas dominationes eximium, quibus talis letitia tribuitur, qualis in regnorum gloria non habetur! Sed istam letitiam que in hoc mundo precipitur, uide quale premium subsequatur. Dicit enim: Intrate in conspectu eius in exsultatione. Multo difficilius, multo prestantius est ante tanti iudicis gaudere conspectum, ubi sic conuenire conscientia commonetur, ut gaudia tunc sumat humilitatis, quando superbis omnibus probatur esse terribilis.

uers. 3. Scitote quod [ms. A., quoniam] Dominus ipse est Deus; ipse fecit nos, et non ipsi nos: nos autem populus eius, et oues pascue eius. In capite uersus huius contra perfidiam loquitur Iudeorum, qui Dominum  Saluatorem non putando Deum, in Creatorem suum manus iniicere presumpserunt. Scitote, dixit, intelligite, quod iste Dominus quem Dei Filium minime credidistis, ipse est Deus qui fecit celum et terram, qui nos quoque ad suam imaginem similitudinemque plasmauit. Et ne putarent humanam creationem patrum semini esse deputandam, adiecit, et non ipsi nos. Nam quamuis natiuitati nostre ministerium prebeat carnalis operatio, tamen ille in hunc mundum nos probatur adducere, qui cuncta facit ad existentiam peruenire. Sequitur, nos autem populus eius, et oues pascue eius. uenit ad populum fidelem per comparationes pulcherrimas, quid sit ostendens. Oues, quia simplices sunt, et ipse earum pastor est uerus. Pascua eius, id est diuinarum  Scripturarum copiosa et dulcis epulatio. Ipsa sunt pascua quibus fidelis anima saginatur, et ad future beatitudinis amena perducitur. Sic istis tribus uersibus complexus est quid agere, quid credere, quid intelligere debeat Christianus.

uers. 4. Intrate portas eius in confessionem, atria eius in hymnis confessionum. Laudate nomen eius. uenit ad secundam partem, ut quia superius dixerat in Domini laudibus esse iubilandum, nunc doceret quemadmodum illi unusquisque debeat confiteri. Porte Domini sunt humilis penitentia, baptismum sacrum, caritas sancta, eleemosyne, misericordia, ceteraque mandata, per que ad eius possumus peruenire conspectum. Hortatur ergo propheta 332 ut per hanc humilitatis confessionem, primo ianuas  misericordie Domini intrare debeamus: ne nos extra ouilia seuientis lupi possit rapacitas inuenire. Adiecit, atria eius in hymnis confessionum. Atria eius, et hic subaudis, intrate. Significat enim prophetas, euangelistas, et quicunque  docuerunt. Dicta enim illorum Domini constat esse palatia, quando ipse in eis inuenitur, si deuota mente perquiritur. Sed ut hanc confessionem diuideres a priore, posuit, in hymnis, qualis fuit illa Domini Saluatoris cum dixit: Confitebor tibi, Pater Domine celi et terre . Non enim pro suis peccatis aliquid confessus est, sed laudes Patri sincera dilectione persoluit. Congruus enim ordo seruatus est, quia dum illa prius offertur, ista iam secura subsequitur. Addidit, laudate nomen eius; ubi ponenda  subdistinctio est, quia sequenti uersui constat esse iungendum.

uers. 5. Quoniam suauis est Dominus, in eternum misericordia eius, et usque in seculum seculi ueritas eius. Ne quis se putaret laudando fatigari, aut continuo labore flaccescere, causam reddidit quare predicandum est nomen eius; id est, quoniam suauis est Dominus. Quando enim prouenit in suauitate defectus, aut potest animus expleri, ubi semper proficit appetitus? Delectatio ista nescit habere fastidium, ubi sic mens consolata reficitur, ut nullatenus tamen eius desideria deponantur. Et ne suauitatem, quam dixit, crederes esse temporalem, in eternum dicit eius misericordiam permanere, quia cum semel prestiterit futura bona, ab ipso tamen perpetue seruantur  illesa. Adiecit, et usque in seculum seculi ueritas eius. Seculum seculi, et istud significat quod nunc agitur, et illud quod credimus esse uenturum: quoniam et hic est ueritas Domini, sicut legitur: ueritas de terra orta est , et in illo seculo, ubi promissionum eius dona complentur, et ipse cum sanctis suis gloriosa perennitate regnabit.



Conclusio psalmi.

Mirabiliter hic psalmus utrasque nos confessiones edocuit, ut et alacres Domino iubilemus, et peccatorum nostrorum uulnera sine intermissione plangamus. In hoc enim mundo utrumque necessarium est, ut nec in tristitia desperet Dei seruus, nec iterum animus eius prosperis reddatur elatus. Nam sicut sanitas hominis humorum pace consistit, ita perfectus  est Christianus qui fuerit inter harum rerum uicissitudinem immobiliter temperatus. Suscipiamus ergo alacri mente que dicta sunt. Qualis enim sit ista deploratio ex hoc datur intelligi, ut in ea precipiatur Dominus esse laudandus; merito, quia inde prouectus euenit, non reatus; non pena, sed premia; non deformis seruitus, sed pulchra libertas.



EXPOSITIO IN PSALMUM C.



Psalmus ipsi Dauid.

Quamuis tituli ab historiis tracti uirtutem uideantur indicare psalmorum, tamen et simplices idem continere noscuntur. Est siquidem textus iste mirabilis, et in forma perfecte sanctitatis inclusus, qui centenarium fructum debeat exspectare premiorum.  Sed ideo uerba noscitur premisisse notissima, ut eius uirtus simplex atque perspicua sensus lucidissimos ac nimis honorabiles indicaret. Psalmus enim sanctam significat operationem. Ipsi Dauid ubi ponitur, totum Christi uirtutibus applicatur, ut nichil de isto terreno rege intelligas, sed omnia de illo celesti dicta fuisse cognoscas.



Diuisio psalmi.

Congregatio illa sanctorum quam per uniuersum mundum catholica parit et multiplicat semper Ecclesia. In prima parte psalmi cantare se dicit Domino misericordiam et iudicium, consortiaque refugere pessimorum. Secunda parte fideles se asserit diligere, et cum eis gratissima habitatione uersari; demones autem cum suis immissionibus de suo corde repellere,  quos nouit cum Dei famulis non habere ullatenus portionem; ut tali institutione formati, et appetere bona, et mala renuere debeamus.



Expositio psalmi.

uers. 1. Misericordiam et iudicium cantabo: tibi, Domine, psallam. Celestis in terra multitudo beatorum protulit initium, quod breuiter cuncta concluderet. Potestas enim Domini semper aut miseretur, aut iudicat. Sed neque misericordia ipsius sine iudicio, neque iudicium sine misericordia reperitur; utraque enim se mutua societate coniungunt; nec factum eius aliquod prouenit, quod non plenum cunctis esse uirtutibus sentiatur. Nam sicut hic dixit, misericordiam et iudicium, alibi dicit pro his duobus nominibus, iustitia et pax; et iterum, misericordia et ueritas;  uel, iustitia et iudicium preparatio sedis tue; ut ubique Deum pium demonstret et iustum. Quod genus locutionis inter propria Scripture diuine connumerari posse non dubium est. Nam et in illo aduentus sui tempore glorioso, primo loco misericordiam facit, quando dicit: uenite, benedicti Patris mei , et cetera; sed non sine equitate, quia fidelibus suis promissa restituit. Postea uero iudicium sequitur, cum dixerit impiis: Discedite a me, maledicti, in ignem eternum ; quod tamen non est sine pietate, quoniam post multam patientiam noscitur proferre uindictam. uides ergo hec duo et consentanea sibi esse, et suis ordinibus collocata radiare. Audiant itaque misericordem Dominum peccatores, qui de sua 333 nequiter salute desperant;  intelligant superbi Iudicem, qui malum suum non estimant esse puniendum. Ita hic totum compendiose plenissimeque cantatum est, quoniam in his duobus sermonibus, et cuncta opera Domini, et totius Ecclesie edificatio probatur esse narrata. Adiecit: tibi, Domine, psallam. Domino psallit qui bonis factis suis eum placare contendit. Ipsa est enim suauissima uirtus harmonie, quando uox cognoscitur operibus consonare. Nam si he due res discrepabili sibi uarietate dissentiant, nequaquam possunt psalmodie temperatam efficere cantilenam, nec ad aures Domini uenit, quod se mutua contrarietate confundit.

uers. 2. Et intelligam in uia immaculata, quando uenies ad me. Hic uersus de superioribus pendet. Nam si disciplinabilis illa psalmodia competenter dirigatur  ad Dominum, uide quid prestat; ut intelligat in uia immaculata, quando ad se Dominus uenire dignetur, quem magnopere sustinebat. Intelligam dicit, id est credam puro cordis affectu; ut quod oculis carnalibus non uidebat, uiuaciter conspiceret anime desiderantis adnisu. Et quoniam tale desiderium spiritualiter iam uidentis erat, dicit quemadmodum uenire disponat; in uia scilicet immaculata, quia Christus Dominus peccata non habuit, qui et per hunc mundum immaculatis gressibus ambulauit. Hoc est enim quod dicit, Et intelligam in uia immaculata, quando uenies ad me.

uers. 3. Perambulabam in innocentia cordis mei, in medio domus mee. Hypotheticus denuo syllogismus aperitur: Si iustus perambulat in innocentia  cordis in medio domus Domini, non proponit ante oculos suos rem malam; attamen iustus perambulat in innocentia cordis in medio domus Domini: non proponit igitur ante oculos suos rem malam. Nunc sequentia uideamus. Dicendo, perambulabam, ostendit uitam mundi istius non se studiosissime perquisiisse, sed tanquam transitoriam fuisse decursam. Ac deinde, quid possit innocentia paucis uerbis absoluitur; ut in medio domus Dei habitare mereretur; quatenus et reliquis bonum exemplum prebeat, et ipsa honorabili conuersatione reluceat. Nam quantum ualeat innocentia hinc datur intelligi, ut propter gratissimam simplicitatem in columbe specie Spiritus sanctus appareret, et propter mansuetudinem beatam Agnum se uocare Dei Filius elegisset: designans  quoniam illa celestis et uera sapientia in pectoribus placidis atque humilibus conquiescat.

uers. 4. Non proponebam ante oculos meos rem malam; facientes preuaricationes odiui. Non adhesit mihi. Quoniam superius dixit ambulasse se in medio Ecclesie in innocentia cordis sui, nunc per figuram etiologiam, que Latine appellatur cause redditio, hoc duobus modis exponit: primo dicens usque ad positam diuisionem cum uitiosis se non habuisse consortium; deinde usque ad finem psalmi, asserit cum fidelibus suam se posuisse nichilominus portionem, et de corde suo diaboli fugasse uersutias. Sic maximam partem huius psalmi hec figura cognoscitur esse complexa. Nunc ad exponenda uerba redeamus. Qui Deum credit ultorem, rem malam ante  cordis sui lumina non proponit: quia necesse est ut despiciat terrena qui noscitur considerare celestia. Sed qui in mundo erat, rem malam ante oculos suos quomodo poterat non habere, nisi quia illi talia displicebant, nec eorum uitiosa delectatione capiebatur? Iuste ergo dixit sancta congregatio, ante oculos cordis sui se non posuisse nequitias, quas de penetralibus sue mentis excluserat. Recte siquidem illas res uidere non dicimur, quas nullis delectationibus intuemur. Sequitur, facientes preuaricationes odiui. Exposuit quemadmodum mala ad eius non potuerint internos oculos peruenire: quia preuaricationes hominum iugiter habuit odiosas. Illas enim res unusquisque respicere dicitur, quas et diligere posse  iudicatur; nam quamuis ante faciem nostram ueniant, tamen in conspectu mentis nostre non sunt, que abominabili exsecratione refugimus. Addidit, non adhesit mihi. Hoc comma omnino suspensum est; desiderat enim caput uersus sequentis, id est, cor prauum; quod frequenter factum secundum Hebreos in Psalterii uersibus inuenimus. Cor enim prauum adherere non potest, nisi peccatorum iniquitate distortis. Inuicem quippe sibi equalia uota glutinantur, et e diuerso diuiduntur quecunque contraria sunt; nec prauum recto conuenit, quia morum uarietate dissentit. Hic autem status incidit coniecturalis, ubi queritur aut cum quibus conuiuat, aut quomodo uiuat.

uers. 5. Cor prauum; declinantes a me malignos non  agnoscebam. Diximus cor prauum superioribus esse iungendum, ut absoluta sententia subsequatur. Declinantes a me malignos non agnoscebam. Declinantes a me malignos, hereticos dicit, qui prauis dogmatibus a catholica predicatione dissentiunt, et declinantes semitas rectas, per uias pessimas se auditoresque deducunt. Non agnoscebam dixit, quoniam cum se baptizatos atque signatos asserant, non in eis agnoscitur diuina dilectio, qui blasphemi probantur in Domino. Illi enim Christiani ueraciter recognoscuntur, qui se fidei prauitate non polluunt.

uers. 6. Detrahentem aduersus proximum suum occulte, hunc persequebar. Detrahit hereticus catholico, quando absentem aliqua oblocutione dilacerat; nec audet palam contendere, qui se nouit irrationabilia  uindicare. Hos dicit persequendos, ut ad ueritatis studia concitentur, qui decepti uariis questionibus eluduntur. Proximum enim dicimus et carnis nobis societate coniunctum, et aliqua legis uicinitate sociatum. Nam dum quidam eorum nobiscum uetus ac Nouum Testamentum suscipere uideantur, recte tamen intelligere Scripturas diuinas detestabili uoluntate contemnunt.

uers. 7. Superbo oculo et insatiabili corde, cum hoc simul non edebam. Duo esse dicit genera perfidorum. Unum  quod proximis detrahit; sed illud iam, quemadmodum curari possit, ostendit. Aliud uero quod superbo oculo, id est uoluntate pretumida et insatiabili corde a blasphemiis non 334 recedit, sic dicit esse uitandum, ut iam nec ipsum  cum eodem debeamus inire conuiuium, ne aures Christianorum abominandis sermonibus inquinentur. Sed et hoc, acrius quidem tamen genus curationis indultum est, ut cum se mens impia sanctis uiris exsecrabilem uiderit factam, errorem suum adhibita satisfactione recorrigat. Nam si Apostolus dicit de Christianis male uiuentibus, cum his nec cibum sumere , quanto magis hoc fieri conuenit de truculentis atque obstinatis hereticis! Siue hoc spiritualiter intelligendum est de corpore Domini Saluatoris, ut cum illis communicatio non edatur, a quibus fides Christiana discerpitur. Et intende quia siue superiora que dicta sunt, siue que in secunda diuisione dicenda sunt, omnia pertinent ad statum coniecturalem,  in quo maxime diserta oratorum exercentur ingenia.

uers. 8. Oculi mei super fideles terre, ut sedeant hi mecum; ambulans in uia immaculata, hic mihi ministrabat. Sancta illa congregatio uenit ad secundam partem, et sicut superius abominabiles sibi reddidit infideles, ita nunc recte credentium uirorum desiderat habere consortium. Illos enim cordis oculos quos auertebat a pessimis, nunc se profitetur sociare cum sanctis. Fideles terre dicit, qui per totum mundum habitant Christiani. Sedeant autem mecum, id est, in fidei unitate permaneant. Per hunc enim situm et requies designatur, et immobilitas mentis ostenditur. uolunt hoc aliqui propter excellentiam dictorum et Christo Domino euidenter aptare; sed subito non  est permutatio facienda, ubi se tantum [ed., tamen] introducta potest explicare persona. Sequitur, ambulans in uia immaculata, hic mihi ministrabat. Hec est reuera fidelium Christianorum manifesta probatio, et sua uita clarescere, et ministrorum conuersatione relucere, sicut iam in decimo septimo psalmo dictum est: Cum sancto sanctus eris, et cum uiro innocente innocens eris, et cum electo electus eris, et cum peruerso subuerteris . Sed quamuis hoc nec a laicis uideatur exceptum, tamen specialiter sacerdotibus probatur impositum, ut tales ministros habeant, qui diuinis regulis non repugnent.

uers. 9. Non habitabit in medio domus mee qui facit superbiam. Adhuc in dictis superioribus perseuerat;  negat enim cum superbis sibi fuisse aliquam portionem: ne crederetur eos probasse, quorum familiaritatem sibi uidebatur adiungere. Istud autem quod posuit, in medio domus mee, hoc uult intelligi: quia nichil commissum talis habuit, nullo honore preminuit, nulla potestate letatus est; ut quasi in medio domus esse uideretur, cui patrisfamilias serenus animus arridebat. Unde cognoscimus talia nos habere debere in susceptis iudicia, ut nullatenus pessimis hominibus faueamus; nec nobis grati uideantur esse, qui morum prauitate uitandi sunt.

uers. 10. Qui loquitur iniqua, non direxit in conspectu oculorum meorum. Et hic quoque uersus ad superiora respondet. Dicit enim sibi non placuisse, qui aut iniquis detractionibus, aut prauis noscebatur  studere colloquiis. Iniquum enim ad totum pertinet quod diuina pietas exsecratur. Non direxit, significat, non profecit. Illos enim dirigi dicimus, qui accedendo proficiunt, aut aliqua prosperitate meliorantur; quod utique non solet eis contingere qui tortuosis student semitis ambulare.

uers. 11. In matutinis interficiebam omnes peccatores terre. Postquam dixit malorum se fugisse consortia, unde plerumque possunt euenire peccata, nunc ad mentis sue interiora conuersus, illam pestem tyrannicam, uastatricem generis humani, id est prauam demonum suggestionem, quemadmodum de penetralibus suis expulerit, decenter exponit. In matutinis, in ipsis uidelicet initiis dicit, quando in nobis suggestiones diabolice uelut dubia crepuscula  ceperint apparere, tunc oratione debent eiici, tunc abominabili exsecratione detrudi: ne paulatim noxie crescentes, uelut dies nos nebulosissima comprehendat. Peccatores autem terre sunt demones, qui uniuersam carnem deducunt prauis immissionibus ad reatum. Peccatores enim iuste dicuntur, quoniam peccatores faciunt. Ipsi ergo cum suis operibus interficiuntur, anime hominum sine dubitatione saluantur. Hoc autem fieri manifestum est, quando nobis compunctio lacrymarum diuini roris miseratione confertur. Neque enim eam, quando uolumus offerre, preualemus; sed tunc impenditur, quando ipsius largitate prestatur.

uers. 12. Ut disperdam de ciuitate Domini omnes qui operantur iniquitatem. Ciuitatem Domini animam piam  Patres esse dixerunt: unde diabolus disperditur, quando a sua intentione remouetur. O crudelis, o tyrannice uoluntatis iniquitas! Non sufficit quia homines mori fecit, sed adhuc ne recuperati possint uiuere, uehementer insistit. Sed tu, Domine, qui uides impudentissimum hostem, presta ualidam defensionem, ne ille ad uotum suum perueniat, qui te nobis infensum facere insatiabili calliditate festinat. Tuis te uerbis, tuis commonitionibus exoramus: Iudica, Domine, nocentes me, expugna impugnantes me. Apprehende arma et scutum, et exsurge in adiutorium mihi.



Conclusio psalmi.

 Cognouimus qualis fuerit iste sanctissimus qui in medio domus diuine misericordiam et iudicium Domini pura mente cantauit; quemadmodum malos absolute uitauerit, bonis autem fuerit gratissima societate coniunctus; concupiscentias cordis sui saluberrima deliberatione proiecerit, ut merito hunc numerum obtinuisse uideatur, qui speciem desiderabilis corone digitorum, dextere manus inflexione designat. Hoc donum martyrum, hoc est uirginum munus, et quidquid est eximium in Ecclesia, tali fructu peruenire demonstratur ad premium; sicut dicit Apostolus: De reliquo reposita est mihi corona iustitie, quam reddet mihi Dominus in illa die iustus iudex . Orbis ipse terrarum hoc schemate fertur ambiri. 335 Celum innumeris auctoribus  legimus esse conuexum. Stellas uidemus spherica rotunditate fulgentes; solem ipsum circuli pulchritudine radiare; lunam quoque certum est in hanc uenire formam, quando noscitur esse perfecta. Et ideo consideremus cuius hec persona sit meriti, cuius elegantie comprobetur; ut in calculo posita esse uideatur, qui et premiorum ingentium continet dignitatem, et creaturarum celestium portat imaginem. Pudet enim dicere peccatis obnoxium centenarii numeri fecunditate prouectum; et quod sanctorum diximus meritis applicatum, indigno mihi fuisse collatum. Sed prestet diuina potentia, ut ad iudicationem suam gaudere nos faciat remissione procul dubio peccatorum, et non pro meritis nostris damnet, qui liberare solus preualet confitentes.



PARS TERTIA.



336 TITULUS PSALMI CI.



Oratio pauperis, cum anxius fuerit, et coram Domino effuderit precem suam.


Quamuis aliqui presentem psalmum Domini Saluatori aptandum esse putauerint, conueniens tamen uidetur afflicti magis et gementis pauperis, sicut et titulus ipse continet, introducere in hac relatione personam, quia multa sunt que illi immaculate sancte incarnationi nequeunt conuenire. Et primum, quod anxius nusquam fuisse legitur Dominus Christus. Anxius est enim qui in graui discrimine constitutus, nullam partem, quam sequi debeat, nouit eligere. Deinde quod in textu psalmi habet: Oblitus sum manducare panem meum; et illud: Quia cinerem  sicut [ed., tanquam] panem manducabam, et potum meum cum fletu temperabam. A facie ire et indignationis tue: quia eleuans allisisti me. Et alia que cum labore maximo uindicantur, si ipsi Domino consentiamus aptari. Sed quoniam grauiter uulneratum, et duris calamitatibus plenum, orationem fundere conueniebat assiduam, anxii pauperis persona congruenter apposita est; cuius uocem nec uerecundia ulla comprimeret, nec indigentie necessitas abstineret. Nam cum dicit, coram Domino, talem orationem uult intelligi, que de sacculis anime ante pedes regios quasi aurei metalli copia decora fundatur. uix enim reperies  ut oranti cuiquam non aliquid inane et aliene cogitationis incurrat obstaculum, et intentionem qua in Deum mens dirigitur,  declinet ac frangat. Et ideo certamen magnum atque saluberrimum est orationi cepte iugiter imminere, et cum adiutorio Dei obsistere uiuaciter suggestionibus inimici, quatenus fixa semper ad Deum mens stabili intentione contendat; ut merito possit dicere quod ait Apostolus: Certamen bonum certaui, cursum consummaui, fidem seruaui . Tales sunt pauperes Christi, qui non solum pro suis malis, uerum etiam pro totius mundi calamitatibus intercedere comprobantur. Egent in hoc seculo, sed sunt locupletes Deo; uitiis uacui, sed uirtutibus pleni; despecti hominibus, sed acceptabiles Christo [ms. A., Deo]. Nam iste qui se primum lamentabili afflictione discruciat, tanta gloria prophetie in subsequentibus refulget, ut euidenter possit agnosci quo  [mss. A., F., B., quod] ibi munere coronetur, quando iam hic spe tanta reficitur.

Et nota quia dum ubique in titulis nomina sint posita, hic pauper sine nomine introducitur ad loquendum; scilicet ut cum uni datur, omnes sibi pauperes Christi cognoscerent attributum. Animo preterea condendum est hunc psalmum quartum esse ex his qui notantur Oratio, quamuis penitentium quintus esse uideatur. Sciendum est plane orationum duo esse genera. Unum quando Dominus Christus orat ad Patrem, non pro peccatis suis, que omnino non  habuit; sed humanam naturam ab aduersitatibus huius seculi postulat liberari, quam est dignatus assumere, sicut in sexto decimo psalmo, et in octogesimo quinto constat effectum. Aliud uero cum in psalmo octogesimo nono introducitur Moysis persona reuerenda in typo sacerdotali, qui pro peccatis tam suis quam generalibus deprecatur; nec non in presenti psalmo persona pauperis adhibetur, qui sub penitentie humilitate anxius clamat ad Dominum. Et ideo omnis penitentia est oratio, non autem omnis oratio penitentia est, quando et ille orauit qui nichil admisit quod 337 reatui potuisset ascribi. Sic isti psalmi qui orationis titulo prenotantur, cum suis proprietatibus probantur expliciti.



Diuisio psalmi.


Pauper iste mundanis diuitiis egens, sed supernis uirtutibus abunde ditissimus, in exordio psalmi multipliciter Dominum rogat, ut eius clamor ad ipsum peruenire mereatur: quoniam iugi afflictione contritus, ossa sua sicut in frixorio dicit esse confrixa. Sequitur flebilis nimis et dolenda narratio, que est manifestatio necessitatum et probabilium lingua causarum. Et ne post tot asperas calamitates de castigatione sua uideretur ingratus, tertia parte Domini laudes dulcissima nimis intentione prosequitur, cuius aduentu construendam dicit Ecclesiam; et cum sint omnia permutanda, ipse tamen permaneat in eternum. Infertur etiam sub hilaritate nimis uotiua conclusio, sanctorum semen ibi esse dirigendum, ubi  habitat Dominus in gloria sempiterna. Sic lex illa penitentium regularis plenissime noscitur fuisse completa; inchoauit enim a lacrymis, finiuit in gaudio.



Expositio psalmi.

uers. 1. Domine, exaudi orationem meam, et clamor meus ad te perueniat. uidens propheta ante aduentum Domini humanos crescere indesinenter errores, personam pauperis conuenienter assumpsit, qui calamitates mundi penitentie humilitate defleret; ut cito illi misericors subueniret, quem tot mala adunato fasce deprimebant. Dicit enim: Domine, exaudi orationem meam, scilicet eam quam pius allegator pro totius mundi liberatione fundebat. Sanctorum enim consuetudo est sic dolere calamitates alienas ut proprias, sicut Apostolus ait: Quis infirmatur,  et ego non infirmor? Quis scandalizatur, et ego non uror ? Sequitur, et clamor meus ad te perueniat. Nouerat hic pauper doctus lege diuina, precibus peccatorum nubem quamdam frequenter opponi; de qua Ieremias dicit: Opposuisti nubem, ne transeat oratio nostra . Habacuc quoque propheta idem dicit: Usquequo, Domine, clamabo, et non exaudies, uociferabor ad te iniuriam accipiens, et non intendes ? Quapropter memor istarum rerum anxius suum clamorem festinabat ad Dominum peruenire, ne delictis impedientibus remedium  a Domino tardaret accipere, qui multis probabatur calamitatibus subiacere. Primo enim posuit orationem, nunc adiecit clamorem; ut studia supplicationis creuisse cognosceres, cuius orationem in clamorem maximum prorupisse sentires. Hunc autem modum sancte orationis seruandum deuotissimus Christianus intelligat, ut idipsum cogitet quod orat, ipsum respiciat mente cui supplicat, omnes superfluas cogitationes excludat, aliud non admittat extraneum: ne  purissimis fontibus apros immittere uideatur improuidos. Hinc etiam sancti Ambrosii secundum Apostolum , hore sexte roseus hymnus ille [* 1Kb] redoluit; ait enim: »Orabo mente Dominum, orabo simul spiritu: ne uox sola Deo canat, sensusque noster alibi ductus aberret fluctuans,  uanis preuentus casibus.« Tunc enim Deo accepta est oratio canentium, si pura mens idem gerat quod explicat uox cantici.

uers. 2. Ne auertas faciem tuam a me, in quacunque die tribulor. Recolebat pauper iste beatissimus, renuisse Dominum per Isaiam prophetam pertinacium munera peccatorum, cum dicit: Sanguinem uitulorum et agnorum et hircorum nolo. Cum ueneritis ante conspectum meum, quis quesiuit hec de manibus uestris ? Talia metuens iste atque recogitans, petit ne sacrificium quod immolabat, id est penitentiam suam ita despiceret, sicut supra meminit de immolationibus pessimorum. Sic et quinquagesimus psalmus ait: Cor contritum et humiliatum Deus non spernit . Supplicat itaque ne a  conspectu Domini reddatur alienus. Ista enim regula recte petitionis est, ut nos respiciens, peccata nostra despiciat: quia sic nos miseratus absoluit, si illa non conspicit, sicut iam in quinquagesimo psalmo dictum est: Auerte faciem tuam a peccatis meis . Quapropter non incongrue de psalmo penitentie penitentis mutuamur exempla, cum et sensus par probetur, et causa consimilis. Addidit, in quacunque die tribulor. Quacunque die, non continuationem significat, sed interualla temporis fuisse declarat, quando urgebatur maximis uulneribus peccatorum, quando eum detestabilis premebat inimicus; ut quasi sub crudeli fera posito Liberator piissimus subueniret.

 uers. 3. Inclina ad me aurem tuam; in quacunque die inuocauero te, uelociter exaudi me. Multis quidem modis, sed una petitio est, ut orationem pauperis Dominus exaudire dignetur. Que figura Grece dicitur epimone, Latine repetitio, quoties diuersis uerbis eadem dicitur sub iteratione sententia; quod per hos tres uersus a principio factum esse declaratur. Inclina aurem, prebe, dicit, auditum; unde et auris ipsa ab auditu dicta est; quia non erant merita, que se ad ipsum erigere potuissent. Auris uero Domini pro clementia ponitur, qua preces supplicum benignus exaudit. Nam cum totos audiat, totos uideat, solos illos audire dicitur, quibus prestare dignatur. Sequitur, in quacunque die inuocauero te, uelociter exaudi  me. Quantum se in humilitate penitens iste prona mente prostrauerat, tantum in ipsa supplicacatione crescebat. Nam dum prius dixisset, Inclina ad me aurem tuam, iam confidentius petit ut celerius mereatur audiri; nam qui uelocitatem postulat, de impetratione securus est.

uers. 4. Quia defecerunt sicut fumus dies mei, et ossa mea sicut in frixorio confrixa sunt. Subiunxit causam deprecationis sue, ut illud orationum tam ingens desiderium miseriarum cognosceretur fuisse multarum, et facilius beneuolentiam pii iudicis obtineret magnarum calamitatum allegata necessitas. Fumum uidemus de flamma quidem egredi, sed in auras liquidas tenuissime dissipari; nec substantia eius manet, quamuis ex corporali incendio generatus  esse uideatur. Merito ergo dies peccatorum globis fumiferis exequantur, quos inuolutis ac tetris actionibus decepti homines perdiderunt. Quod maxime ad superbiam mundi respicit, que quanto plus extollitur, tanto amplius euanescit. Iste 338 enim pauper ad humilitatem salutiferam Christi uehementer intentus erat [mss. A., F., inheserat], qui diabolicam arrogantiam superbiamque damnabat. Sequitur, Et ossa mea sicut in frixorio confrixa sunt. Sicut opinione prospera bene meritorum ossa, id est animi fortitudo pinguescit, quando eorum conscientia felici recordatione letatur, sicut dicit Salomon: Fama bona impinguat ossa , ita recordatione contraria peccatorum, uirtus tanquam frixa contrahitur, dum oblocutiones hominum, et conscientie sue  iudicia grauiter expauescit. Siue hic confrigitur peccator, quoniam futuros ignes incendiaque formidat; nam qui se pauescit arsurum, ipsius incendii terrore iam frigitur. Queri solet quid sibi uelit, quod talia se dicant penitentes perpeti, qualia humana natura non preualet sustinere. Primum est, quod per exaggerationem positam magnitudo delicti bene potest intelligi, cui tanta satisfactio uidetur offerri; deinde, quod ad noua uitia non trahuntur, qui se de preteritis plurima debere cognoscunt.

uers. 5. Percussus sum sicut fenum, et aruit cor meum, quia oblitus sum manducare panem meum. Per operationes humillimas beneuolentia Iudicis comparata, uenit ad miseriarum suarum flebilem narrationem;  ut cito remedium sumeret, si passionem suam pio medico non taceret. Bene autem genus humanum feno transitorio comparatur, quod et uiriditatis habet letitiam temporalem, et percussum facile sentit iniuriam; sic quandiu in lege Domini mandatisque consistimus, tanquam uiridia fena uegetamur; sed mox ut ab eius preceptis fuerimus diabolica falce succisi, statim arescimus, et cor nostrum peccati sterilitate siccatur. Non enim beneficii eius pabulum habere potest anima, a quo delictis facientibus probatur esse diuisa. Illi autem semper hilares, semper ameni sunt, qui a iussis Domini non recedunt. Sequitur, quia oblitus sum manducare panem meum. Reddit causam cur percussum cor eius aruerit:  quia oblitus fuerat panem suum manducare, unde se neuerat spiritualiter posse satiari. De isto enim pane Dominus dicit: Ego sum panis uite, qui de celo descendi . Nam quemadmodum poterat de amissione panis conqueri corporalis, qui se ieiuniis gaudebat affligi? Hic [ed., hinc] enim exprimitur natura peccantium, quia dum delictum appetitur, contemplatio Domini non habetur.

uers. 6. A uoce gemitus mei adheserunt ossa mea carni mee. Perscrutandum est quid uelit intelligi, a uoce gemitus mei. Est enim uox gemitus ei qui filium perdit, cui aut possessio inuaditur, aut cui seculi istius delectatio grata subtrahitur. Sed uox ista non est gemitus beatorum; illi enim gemunt propter talia quibus seculum placet, quia peritura desiderant, et  ad Domini minime promissa festinant. Illo autem gemitu affligebatur iste sanctissimus, quem mundi amatores potius irriderent. Ideo enim addidit, mei, ut se a mundanis desideriis monstraret exceptum. Sequitur, adheserunt ossa mea carni mee. Istud  afflictis nimium non potest conuenire, quia et pinguibus et deliciosis hoc accidit, ut caro ipsorum cognoscatur ossibus adherere. Sed carnem hic cutem non improbe uidemur accipere, quia et ipsa caro est; ut reuera exaggerata macies possit ostendi, dum cutis ossibus adhesisse narratur. Sic [ed., Sed] et Ieremias propheta dicit: Confixa est cutis eorum a dorso ipsorum; aruerunt, facti sunt ut lignum .  Sed ut magis ad spiritualem intelligentiam subeamus, ossa sua dicit fidei firmitatem, qua consistimus, qua ualemus; quam merito carni dicit adhesisse propter fratrum mediocritatem, que necdum firmata in Domini Christi confidentia permanebat. His itaque adherebat, quando pro ipsis sollicitus iugiter anxius erat, ne a regno Domini redderentur alieni.

uers. 7. Similis factus pelicano solitudinis [ed., in solitudine]: factus sum sicut nycticorax in domicilio. Per hec nomina uolucrum  diuersa nobis penitentium genera declarantur. Pelicanus enim auis Aegyptia est, ciconiis corporis granditate consimilis, que naturali macie semper affecta est, quoniam  tenso intestino per uiscera quidquid escarum accipit, sine aliqua decoctione  transmittit. Hinc fit ut adipe proprio minime farciatur, quia paruissimo ciborum succo reficitur; que non gregatim ut cetere aues uolat, sed delectatione se solitaria consolatur. Eorum unum genus dicitur esse quod stagnis inhabitat, aliud  quod in desertis locis secretisque uersatur. Per hoc igitur auium genus pulcherrime significantur eremite, qui hominum consortio derelicto, timore Domini remota se afflictione discruciant. Sequitur, factus sum sicut nycticorax in domicilio. Aliud genus introducitur penitentis [ed., penitentium]. Nycticorax Greco uocabulo dicitur noctis coruus, quem quidam bubonem, quidam noctuam esse dixerunt: alii magis coruo magnitudine et colore consimilem, quem specialiter in Asie partibus in ueniri posse testantur. Istum sicut  diei fulgor abscondit, ita aduentus noctis producit et contra consuetudines auium, tunc magis uigilare et escas querere incipit, quando se in soporem animantia cuncta componunt. Ita et penitens iste nocturno tempore escas anime sollicita curiositate per quirit: modo psalmodie operam dando, modo eleemosynas faciendo, modo carceres occulte uisitando, solum Deum uult habere testem, cui caligo noctium non tollit aspectum. Et nota quia sicut pelicanus designat eremitam atque solitarium, ita nycticorax illum declarat qui se domicilio suo retinens a publica uisione remotus est.

uers. 8. uigilaui, et factus sum sicut passer unicus in edificio. uenit ad tertium genus, quod idem similitudine passeris indicatur; ut qui mundi crimina lugebat,  per omnium satisfactionum modos discurrere uideretur. Passer est auis parua, sed nimia sagacitate sollicita, que nec facile laqueis irretitur, nec per ingluuiem uentris escarum ambitione decipitur. Hec propter infirmitatem suam, ne aut ipsa a predatore capiatur, aut fetus eius serpentinis deuorentur insidiis, inter aues unica cautione munita, ad domorum fastigia celsa concurrit, ut a suspectis casibus reddatur aliena, que multis periculis probatur obnoxia. Huic merito comparatur, qui diaboli insidiosa [mss. A., F., insidias] formidans, specialiter ad Ecclesie septa se conferens, in eius fastigio uigilans tutissime perseuerat. Unicum dixit, propter caritatem que ex multis 339 unum facit. In edificio, propter altitudinem fidei et fortitudinem mentis. Considerandum  est etiam quemadmodum iste supplicans a maioribus auibus pelicano et nycticorace cepit, et peruenit usque ad passeris minutissimam paruitatem: quoniam gradatim penitudo descendens, primo loco grandis est, secundo mediocris, tertio consuetudine ipsa omnino tolerabilis. He autem aues per figuram parabolen hominibus comparantur, genere discrepantes, sed consuetudinum qualitate consimiles. Quod argumentum comparationis dicitur ex maiore ad minus; multo enim maior est homo quam passer.

uers. 9. Tota die exprobrauerunt me inimici mei; et qui laudabant me aduersum me iurabant. Diabolice constat esse malitie, ut seruos Dei quos tyrannica  non potest presumptione comprimere, artificiosa potius illusione decipiat; ut qui apertis terroribus non cedunt, derisoria magis increpatione flectantur. Que figura dicitur ironia, id est irrisio, que aliud quam conatur ostendit. Quapropter istum affligentem se et uelut inaniter laborantem peccatores grauiter irridebant. Et ut cresceret ipsius opprobrii magnitudo, dicit eos in ipsa detestatione iurasse. Sic enim consuetudo est peruersis dicere: Si talem uitam non habeam qualem iste sustinet, qui iam non uiuis hominibus, sed cadaueribus potius uidetur esse consimilis. Laudauerant enim prius, cum seculari uita frueretur; postea sub iureiurando detestati sunt, quando eum similem mortuis estimauerunt.

uers. 10. Quia cinerem tanquam panem manducabam,  et potum meum cum fletu temperabam. Causam reddit cur ab inimicis, uel a notis in eius facie malediceretur, sicut et Iob pertulisse manifestum est, cuius uita proximis uel amicis grauissimo squalore sordebat. Sollicitius autem uersus iste tractandus est, ne contra humanam consuetudinem fauillas lignorum escam putemus esse penitentium. Cinerem nouimus exustorum reliquias esse carbonum, quas merito peccatis dicimus comparari; ut ipsa quoque tenuitas delictorum afflictionum doloribus absumatur. Nam quamuis exiguum de peccato remaneat, non perducit ad uitam; unde et in quinquagesimo psalmo propheta clamat: Usquequaque [ed., Amplius] laua me ab iniustitia mea, et a delicto meo munda me . Merito ergo et ipsos cineres peccatorum  sanctissimus penitens consumere festinabat, ne quid esset residuum, quod eum promereri non sineret regna celorum. Sequitur, et potum meum cum fletu temperabam. Istud quamuis interdum uideatur posse contingere, tamen et hoc quoque spiritualiter estimo requirendum. Potus est animarum illa satietas que, sicut in septuagesimo quarto psalmo dicit: Calix in manu Domini uini meri plenus mixto, et inclinauit ex hoc in hoc . Ipse ergo potus est, quem bene fletibus temperamus; ipse calix, quem lacryme nostre faciunt dulciorem. Tunc enim anime penetralia celestis ille potus ingreditur, quando piis fletibus irrigatur. Hoc erat poculum quod irrisoribus uidebatur indignum; hic cibus qui deliciosis iudicabatur horrendus. Sed hoc  magis bonus Christianus debet amare, unde possit ad illa celestis Regis conuiuia peruenire. Et intende quia totus hic uersus per figuram dictus est tapinosin, que hanc noscitur habere uirtutem, ut humilitatis affectu magnam rem deiiciat usque ad uilissimam paruitatem. Que figura in Scripturis sanctis frequentissime reperitur, sicut dicit Apostolus: Elegit Deus infirma huius mundi, ut confundat fortia .

uers. 11. A facie ire et indignationis tue: quia eleuans elisisti [mss. A., B., allisisti] me. Comma istud ad superiora connectitur, ut grandis illa penitentie magnitudo ex ira et indignatione Domini nasceretur. Dicit enim: A facie ire et indignationis tue. Ira et  indignatio faciem non habent corporalem, sed timentibus sub imaginatione semper apparent. Unde hic potenter ipsa energia formidantis expressa est: quia eum peccatoribus nouerat comminari, dicente Ieremia: uorauit eos leo de silua, et lupus ad uesperam uastauit eos . Et apostolus Petrus commonet: uigilate  et orate, quia aduersarius uester diabolus ut [ed., tanquam] leo rugiens circuit, querens quem deuoret . Merito ergo irati Domini faciem formidauit, quem per prophetas suos talia peccatoribus predixisse cognouit. Ira enim ad ultionem pertinet, indignatio ad motum animi mediocrem. Indignamur siquidem et filiis, irascimur autem impetu grandiore iure puniendis. Addidit, quia eleuans elisisti me. Quamuis unius pauperis persona  introducta uideatur, tamen  bona malaque generis humani prudentissimus enumerator insinuat. Eleuat enim Dominus suis beneficiis creberrime peccatores, quibus opes confert, uitam concedit, seculi gloriam [ed., gloriosa] largitur, et in omnium facit celebritate uersari. Sed dum in superbiam tumida mortalium corda conscenderint, tanquam moderator eximius a collata largitate subtrahitur; ut illi solerter aduertant non fuisse propria bona, que subito probantur erepta. Sed hanc elisionem felicem esse non dubium est, sicut alibi dictum est: Bonum mihi quod humiliasti me, ut discerem iustificationes tuas . Inde enim compunctio nascitur, inde animarum medicina prestatur. Quod et iste penitens non ingratus, sed potius  emendatus, enumerat.

uers. 12. Dies mei sicut umbra declinauerunt, et ego sicut fenum arui. Pulcherrime dixit homo post preuaricationem Ade, dies suos sicut umbram declinasse, quia eos Sol uerus Dominus reliquerat Christus, sine quo uita omnis umbrosa est, et tanquam illa non habens substantiam, ita dies nostri inutili conuersatione dispereunt. Declinauerunt ergo dies eius, quia ipse declinauit a Domino. Tanto enim quis imminuitur, quanto ab illa plenitudine segregatur. Sequitur, et ego sicut fenum arui. Consequens fuit, ut cuius dies declinauerant, sicut fenum arescere debuisset. Beneficio enim uitali subducto, quod nos uegetat, et uirentes ac floridos reddit, in ariditatem peccati absolute perducimur, nisi iterum rore  diuine misericordie in nouam gratiam pullulemus. Completa est ingentium afflictionum enumeratio luctuosa: nunc uideamus quid nobis tertia pars indicare uideatur.

uers. 13. Tu autem, Domine, in eternum permanes; et memoriale tuum in seculum seculi. Post dignissimam satisfactionem, et generalibus malis competenter defletis, penitens ille iam quasi caput eleuans, et aliqua libertate respirans, tertiam partem subleuatus ac recreatus ingreditur, et quantum se condemnans humiliauerat, 340 tantum nunc in laudibus Domini confidenter exsultat. Quapropter optime ab aduentu Domini laudis fecit initium, per quem mundum nouerat esse saluandum. Sequitur, et memoriale  tuum in seculum seculi. Memoriale dictum est salutare promissum de Domini incarnatione uenturum, quod nulla secula, nulla immutare possit obliuio, sed in memorie sinu reconditum, immobile semper per infinita secula perseuerat.

uers. 14. Tu exsurgens misereberis Sion, quia uenit tempus miserendi eius. Commonet nos pauper iste sanctissimus quantum simplicis ac fidelis uiri preualere possit oratio; ut ille qui prius nec hominum se dignum aspectibus estimabat, ne uel diei ipsius libertate gauderet, qui cinerem sicut panem manducabat, et potum suum cum fletu temperabat. Nunc  quasi ipsum Dominum ad promissa compellit, ut laboranti mundo aduentus sui pietate prospiciat. Exsurgens dicitur quasi dormienti,  qui diutius subuenire distulerat. Et ut omnia Dominus uoluntatis sue ordine facere sentiretur, dicit, uenit tempus miserendi eius; non quia illum tempus admoneat, sed quia ipse tempora aptissima deliberatione disponat. Istud tempus fuit de quo Apostolus dicit: Cum autem uenit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret . Et alibi: Ecce nunc tempus acceptabile, ecce nunc dies salutis . Quod argumentum dicitur a tempore; hoc efficacissimum inter oratores haberi solet. Quid enim impediat, quando congruum tempus inuitat? Sion uero mons est Ierosolymis constitutus, per quem  significatur Ecclesia; cui reuera misertus est, quando eam et de  gentibus collegit, et sacratissima institutione fundauit.

uers. 15. Quoniam beneplacitos habuerunt serui tui lapides eius, et terre eius miserebuntur. Subtiliter uersus iste tractandus est, ut possit agnosci quos seruos, quos lapides, quos terram, per allegoriam uelit intelligi. Seruos Domini dicit apostolos et prophetas, qui deuotis mentibus eius impleuere seruitium. Isti lapides, id est Christianos, qui diuina firmitate uiguerunt, beneplacitos habuerunt, quando in eis predicationem suam proficuam esse cernebant. Miserti sunt etiam et terre, id est peccatoribus, qui erant in Sion de gentibus congregandi; terre utique similes, quoniam carnalia sapiebant. Et uide quam proprie [ed., propria] uerba rebus aptata sunt. Lapides  dicit beneplacitos, quia de ipsorum erant soliditate  securi. Addidit, terre miserebuntur, quia per misericordiam Christi mundandi erant, qui terrena labe sordebant.

uers. 16. Et timebunt gentes nomen tuum, Domine, et omnes reges terre gloriam tuam. Hec contra seculi istius superstitiones nefarias depromuntur: quia tunc non timebatur uerus Dominus, quando mundus deuotus idolis seruiebat; postquam uero aduentus eius salutaris infulsit, gentes conuerse sunt per timorem: de quibus superius ait, et terre eius miserebuntur. Reges quoque terrarum eius glorie crediderunt, id est qui corpora sua diuinis regulis infrenantes, sui imperatores esse  ualuerunt. Et hi sunt de quibus superius dixit, Quoniam  beneplacitos habuerunt serui tui lapides eius. Ipsi enim iam gloriam Domini uerissime cognoscunt, qui in assumpta fidei firmitate consistunt.

uers. 17. Quia edificauit Dominus Sion, et uidebitur in maiestate sua. uersus iste de superioribus pendet; quoniam omnes gentes ideo timebunt Dominum, et reges eius gloriam formidabunt: quia edificata est Sion, hoc est mater Ecclesia, de uiuis lapidibus fabricata, in qua Domini cultura usque ad finem mundi sine intermissione proficiet. Iste autem Dominus qui edificauit Sion, idem assumpti corporis ueritate uidebitur in maiestate sua, quando hedos sequestrat ab agnis, in gehennam impios mittens, iustis donans beatitudinem sempiternam.

 uers. 18. Respexit in orationem pauperum, et non spreuit preces eorum. Pauperes appellat fideles Christi, qui  mundo egeni, ipso solo sunt diuites. Isti ergo Spiritu sancto repleti  orationem Domino fundebant, ut iam uenire preciperet, ne diutius sanctorum uota tardaret. Dicit enim respectam esse orationem pauperum, quia omnia ille incorporalia contuetur, cuius oculis nil probatur occultum. Hoc est enim ipsius respicere, quod non spernere.

uers. 19. Scribantur hec in generatione altera, et populus qui creabitur laudabit Dominum. Pauper ille peccatorum recordatione contritus, uigiliis et anxietate confectus, iam quasi prophetali honore decoratus, precipit ut Scripture testimonio etas futura  discat quod in presenti se predicasse cognouerat; ut ambiguum non esset uidentibus, quando ante tot secula cognoscerent esse predictum. Altera enim generatio significatur populus utique Christianus, qui ab illo priore secundus est. Nam uide quid sequitur, et populus qui creabitur laudabit Dominum. Creabitur, de futuro dixit, id est, per gratiam baptismatis regenerabitur. Iste sine dubio laudabit Dominum, ad cuius salutem uenit, pro quo pertulit occidi, ad cuius spem tertio die resurrexit a mortuis. Hic laudabit Dominum, nouo scilicet cantico, sicut in alio psalmo dictum est: Cantate Domino canticum nouum .

uers. 20. Quoniam prospexit de excelso sancto suo. Dominus de celo in terram prospexit. Hoc est quod  dicebat superius scribendum. Nam ut uirtutem ipsius ueritatis agnosceres, quod erat futuris seculis actitandum, iam dixit esse perfectum. Prospexit enim preteritum significat tempus. Sed queramus unde prospexit? De excelso sancto suo, id est de celo. Prospexit enim nobis, dum fragilitatem nostre humanitatis assumpsit: quia per ipsum facti sumus liberi, facti immortales, et in spe maxima collocati, si ad eum mereamur prona mente conuerti. Et ut sensus ipse nobis euidentius appareret, sequitur, Dominus de celo in terram prospexit. Legitur enim, Dominus in celo sedes eius . Inde igitur prospexit in terram, id est ad nostri corporis fragilitatem, que mundi uitiis tenebatur obnoxia. Et respice quod in utroque prospexit, posuit, ut similitudine  ipsa uerborum unam sententiam esse declararet.

uers. 21. Ut audiret gemitum uinculatorum [mss. A., B., compeditorum], ut soluat filios interemptorum. Causam reddit cur 341 Dominus de celo in terram prospexit, scilicet, Ut audiret gemitum uinculatorum. uinculatos hic non significat humanis nexibus illigatos, sed uiros sanctos qui legalibus uinculis astricti, libertatis noxie relinquere probantur errores. De quibus ait Salomon: Audi, fili, et excipe sententiam, et ne abiicias consilium meum, et infer pedem tuum in compedes illius, et in torquem illius collum tuum subiice . Et paulo post sequitur, Et erunt tibi compedes in protectionem fortitudinis,  et torques illius in stolam glorie , etc. Ipsi sunt ergo uinculati, quos gementes atque ad se clamantes Dominus audire dignatus est; ut mundum peccatis propriis irretitum beneficio sue miserationis absolueret, et filios interemptorum, qui diabolica fraude perempti sunt, a paternis erroribus diuina fortitudine liberaret; quod in Ecclesia quotidie fieri per carismata solemnia declaratur.

uers. 22. Ut annuntietur in Sion nomen Domini, et laus eius in Ierusalem. Quod uenturum erat mirabili breuitate descripsit. Annuntiatum est enim in Sion nomen Domini Christi, dum ibi primum diuersis linguis magnalia Dei locuti probantur apostoli. Hinc factum est ut a locali Ierusalem uelut a purissimo fonte per Ecclesiam generalem pia Domini precepta  decurrerent. Ideo enim auditum constat gemitum uinculatorum, ut salutaris Dominus adueniret, et Ecclesiam suam sanctissima religione firmaret.

uers. 23. In conueniendo populos in unum et regna [mss. A., B., reges], ut seruiant Domino. Causas adhuc enumerat cur gemitus uinculatorum auditus est, scilicet ut conueniens populus in unum laudes Domini personaret. Dicendo enim, in unum, uirtus catholice unitatis ostenditur; nam quamuis populus iste de diuersis mundi partibus aggregetur, ad unum tamen conueniunt, dum una fidei regula continentur. Sic Ezechiel propheta testatur: Hec dicit Dominus Deus: Ecce ego accipio omnem domum Isrel de medio gentium, in quas intrauerunt ibi, et congregabo eos ab omnibus qui in circuitu sunt eorum, et inducam eos in  terram suam, et dabo eos in natione una . Et Apostolus ait: Unus Dominus, una fides, unum baptisma, unus Deus et Pater omnium, qui super omnes, et per omnia, et in omnibus nobis . Quapropter illi uere dicendi sunt conuenire in unum, qui inseparabili Trinitati, id est uni Deo credere deuota mente festinant. Sequitur etiam felix commutatio, ut regna terrarum celorumque seruiant Domino; tunc magis libera, quando auctori suo fuerint fideli seruitute deuincta.

uers. 24. Et respondit ei in uia uirtutis sue. Quam bene duobus uerbis expressum est quid sit religio Christiana! id est, uia uirtutis, quam in doloribus quidem gradimur, in tribulationibus commeamus; sed hec omnia in Christi nomine cum spe maxima  sustinemus. Huic igitur uirtuti, quam Christus Dominus predicauit, sanctorum congregatio deuota respondet. Nam cum ille uocet ad bonam uitam, ipse illi respondere cognoscitur, qui imperiis eius obsequens esse monstratur. Quapropter respondetur illi non lingua, sed uita; non uoce, sed fide; non clamore, sed corde. Que omnia ad Ecclesiam catholicam pertinere manifestum est.

uers. 25. Paucitatem dierum meorum enuntia mihi. Inter laudes Domini multiplici uarietate decursas nunc pauper iste cupit agnoscere finem seculi; ut cito ad illam beatitudinem quam sanctis promisit Dominus, accedere mereatur. Non enim amore uite lucis sue desiderat scire finem; sed ut in ipsis confessionibus  perseuerans, ad requiem illam celestis regni uelociter perueniret. Paucitatem ergo dierum dixit, quia quandoque finiendos esse constabat. Aeternitati enim comparata uel totius mundi etas nimis uidetur exigua, quia quodcunque finiendum est, longum dicere non debemus.

uers. 26. Ne reuoces me in dimidio dierum meorum; in seculum seculi anni tui. Prioris petitionis uoluntas aperta est: quia non pro uite ambitu supplicabat qui petiit ne ad dimidium dierum suorum, id est ad transactam etatem reuocetur. Reuocatur enim in dimidio dierum suorum qui ad antiqua delicta reuertitur. Significat enim iuuentutem, in qua lubrica plerumque uoluntas appetitur, et etatis feruore crimina plus amantur. Sed hoc qui orat, magno se iam intelligit  beneficio liberatum; et non uult amittere quod diuino munere cognoscitur acquisiisse. Sequitur, in seculum seculi anni tui. Merito se postulauerat ad dimidios dies suos minime reuocari, qui peruenire ad eternitatem Domini magna cupidine festinabat; ibi enim sancti perpetua cum Domino iucunditate gaudebunt, quando  Erit Deus omnia in omnibus . Anni uero tui Domino per tropologiam dicitur: quoniam anni proprie illorum sunt quibus et tempora commutantur. Sed istam Domini eternitatem tribus uersibus subter exponit, quos ideo simul ponimus, ut eternitas Domini et operatio illius seculi sub una expositione declarentur.

uers. 27. Initio terram tu fundasti, Domine; et  opera manuum tuarum sunt celi.

uers. 28. Ipsi peribunt, tu autem permanes; et omnia sicut uestimentum ueterascent.

uers. 29. Et sicut opertorium mutabis ea, et mutabuntur: tu autem idem ipse es, et anni tui non deficient. Cum dicit, Initio terram tu fundasti, Domine, ostendit quod a sanis mentibus non potest abnegari, quia Creator ante creaturas suas sine aliquo initio cognoscitur exstitisse. Et intende quia hic opiniones philosophorum mirabili breuitate destruxit; quarum prima est, mundum a nullo esse creatum; secunda, sine fine mansurum. Sed cum dicitur, Initio terram tu fundasti, Domine; et opera manuum tuarum sunt celi, prima illa persuasio nefanda conuincitur; cum uero pronuntiatur, ipsi peribunt, finem eos habere declarauit;  ut nullus in stellis gentili errore confideret, cum eas immutandas esse sentiret. Illud autem estimo sollicitius intuendum, quare cum uerbo facta sint omnia, opera manuum celos dixit esse fundatos? Sed hic manum, uirtutem iussionis debemus accipere. Alio enim loco dicit: Quoniam ipse dixit, et facta sunt; ipse mandauit, et creata sunt . Sic enim prouenit, ut Scriptura sibi non sentiatur esse contraria, quando uerba locis suis aptissima expositione redduntur. Adiecit, tu autem permanes; ut sicut eternitatem Domini ostendit dum crearet omnia, sic post celos mutatos ipsum diceret in maiestatis sue gloria permanere. Dicendo enim, omnia , non ibi 342 angelos, non spirituales  creaturas designat, que in sua dignitate mansure sunt, sed illa que commutationi probantur obnoxia. Hoc schema dicitur synecdoche, id est a toto pars, quod in Scripturis diuinis creberrime reperitur. Quod autem dicit, sicut uestimentum ueterascent, hoc ad carnis fragilitatem uidetur aptandum, quod etiam in Euangelio noscitur comparatum, ubi ait: Nonne anima plus est quam esca, et corpus quam uestimentum ? Ipsum enim ueterascit, quod more uestis morte consumitur. Addidit, et sicut opertorium mutabis ea, et mutabuntur. Opertorium celos forsitan debemus aduertere, qui ad uicem uelaminis terras operiunt, qui similiter ut alia commutantur. Et ut facta Domini ostenderet iam sub eternitate mansura, dicit, mutabis ea et mutabuntur:  quia nunquam erunt ad hoc corruptibile reditura. Nam si corruptioni ulterius subiacerent, non dicerentur esse mutata, sicut Daniel propheta testatur: Quoniam sapientia et uirtus, et intellectus ipsius sunt, et ipse mutat tempora et secula . Subiecit, tum autem idem ipse es, et anni tui non deficient. Idem positum est contra illa que dicta sunt: quoniam dum illa sint commutabilia, Dominus semper immutabilis perseuerat. Ipse omnipotentiam eius designat, quia reuera ipse est, cum se digna semper operatur. Es naturam eius sub breuitate declarat: quia ipse solus per se nouit esse, qui ut sit, alio non eget adiutore. Sic istis tribus uersibus et mutatio creaturarum, et eternitas Domini mirabili breuitate descripta sunt.

 uers. 30. Filii seruorum tuorum inhabitabunt ibi, et semen eorum in seculum seculi dirigetur. Prudentissime nimis atque utiliter oratione completa, pauper ille sanctissimus, de peccatorum suorum remissione, et de spe futura resurrectionis exsultans, uenit ad terminum psalmi: ubi omnia sub breuitate concludens, se cum sanctis eius habitaturum esse congaudet, ubi est spes gloriosa fidelium, et requies eterna iustorum. Filios seruorum tuorum, discipulos prophetarum et apostolorum dicit, quos per fidei uterum sancta predicatione genuerunt; quibus ait Apostolus: Filioli mei, quos iterum parturio ; hoc etiam ad Timotheum scribens in capite dixit Epistole: Filio carissimo , quem utique genuerat fide, non corpore. Inhabitabunt ibi, locum  beatitudinis significat quem Dominus habet; de quo dicit: Pater, uolo ut ubi ego sum, ibi sint et hi mecum , in regno scilicet illo perpetuo ubi gaudium eternum est, et nunquam finienda securitas. Sed ita filios seruorum ibi cum Domino esse cognosce, ut et ipsos seruos, id est apostolos et predicatores eius esse non dubites. Nam si discipulis locus beatitudinis datur, nunquid ipsis magistris est forsitan abnegandus? Sed usus Scripture est aliquando minora dicere, ut et maiora ibidem complexa uideantur, ut in alio psalmo dictum est: Si uidebas furem, currebas cum eo, et cum adulteris portionem tuam ponebas . Ibi enim minora dicta sunt, ut simul et maiora crimina sentirentur.  Sequitur, et semen eorum in seculum seculi dirigetur. Semen eorum significat opera fidelium, que in hoc mundo seminantur, ut in illa eternitate eorum laudabilis fructus appareat. Et intende quare sit positum, dirigetur; scilicet quoniam que ibi suscepta fuerint, in eterna directitudine collocantur, ubi nichil prauum, nichil potest esse distortum, sed sancti eius cum Domino Saluatore recta atque stabili uoluntate gaudebunt.



Conclusio psalmi.

Quam feliciter anxius iste defleuit, quousque ad gaudia se discruciando peruenit! Pridem similis pelicano fuit, in subsequentibus phenici comparandus; pridem nycticorax, post aquila; ante passer, inde factus est columba preclara. Tales commutationes  habent qui se Domino pura mente subiiciunt. Regna dicantur, exigua sunt; purpure laudentur, frequenter utentibus sorduerunt. Ecce in pannis uincitur mundus, diabolus plorando superatur; et cui nulle cohortes ad repugnandum sufficiunt, oratione unius pauperis inclinatur. Isti sapientes, isti diserti, isti reuera gloriosi dicendi sunt oratores, qui talem possessionem uictores accipiunt, de qua inimici aduersitate nullatenus excludantur. Talem postremo hereditatem sumunt, quam sine labore semper obtineant, nec aliquando morte derelinquant. O conditio beata penitentium, que de reis efficis iustos, de tristibus perenniter letos, de mortalibus absolute perpetuos! Hic malorum societatem ad tempus habent, ibi angelorum consortia eterna felicitate suscipient.  Quapropter quintum penitentium istum esse noscamus, qui se non defendendo defendit, non diluendo diluit, non purgando purgauit; ad cuius paupertatem si uenire meruerimus, omnia mundi regna sine dubitatione superamus.



EXPOSITIO IN PSALMUM CII.



Psalmus ipsi Dauid.

Post illas beati pauperis humillimas preces et tam magne penitentie gemitus explicatos, totus hic psalmus Domini laude [mss. A., B., F., laudatione] repletus est; ut pia dispositione precedentes lacrymas preconiorum gaudia sequerentur. Et ideo  ipsi Dauid positum est, ne quid ad istum terrenum regem referre deberemus, quia  superna laus manifestis sensibus explanatur. Est enim lucidus et tituli sui claritate consimilis, ut sine difficultate dictorum psalmi continentiam intelligere debeamus.



Diuisio psalmi.

Per totum quidem psalmum propheta loquitur. Prima narratione ad animam suam uerba facit, ut benedicat Dominum, et beneficia eius nullatenus debeat obliuisci. Secunda narratione dicit qualia Moysi prestiterit, et reliquis fidelibus suis, ut ipse intelligatur a seculis semper fuisse munificus. Tertio loco ad angelos uerba conuertit, uirtutes supernas alloquitur, et reliquas rationales creaturas inuitat, ut Domini iugiter laudibus occupentur.



343 Expositio psalmi.


uers. 1. Benedic, anima mea, Dominum, et, omnia interiora mea, nomen sanctum eius. Sciens propheta mentes hominum uariis illusionibus subiacere, nec semper in uera contemplatione defixas, animam suam uir sanctus alloquitur, ut cum fuerit diuersis cladibus liberata, beneficiorum omnium recordetur auctorem: ne sibi aut alteri cuiquam putet esse tribuendum, quod a solo Domino constat esse concessum. Est enim gratum et honestissimum dicendi genus cum anima loqui, ut uniuersi intelligant omnimodis appetendum, quod sibi saluberrimum propheta noscitur dedisse consilium. Sequitur, et omnia interiora mea nomen sanctum eius. Interiora sunt anime, cogitatio multiplex, uirtusque rationis. Ipsam quippe  uoluit cum anima conuenire, ut harmonia fideli laus Domini adunatis uiribus assonaret. Sepe enim anima uult aliquid agere, et per phantasticas imaginationes eluditur. Sed uir sanctus in Domini laude nichil a se uoluit deuiare, sed omnia uno concentu canere, que culpabiliter sibi poterant discrepare.

uers. 2. Benedic, anima mea, Dominum, et noli obliuisci omnes retributiones eius. Primum uersum repetit decora replicatione uerborum, ut studium maximum concitaret geminata sententia: ne ad opus tale anima dissimulatione noxia segnior esse uideretur: ante omnia monens, ut se cuncta ab eodem meminerit accepisse. Ille enim laudare nunquam desinit, qui collata beneficia non potest obliuisci. Intuere preterea quod dictum est, retributiones:  quoniam aliud debebatur hominum delictis, aliud retributum [mss. A., B., retribui] cognoscitur absolutis. Hoc est enim quod obliuisci nulli fas est, ut qui erat obnoxius pene, dignus fieret mox honore. Sed que iste sint retributiones Domini consequenter enarrat, quas si homo cogitat, beneficia ipsius tota mente collaudat.

uers. 3. Qui propitius fit omnibus iniquitatibus tuis, qui sanat omnes languores tuos.

uers. 4. Qui redimit de interitu uitam tuam, qui satiat in bonis desiderium tuum.

uers. 5. Qui coronat te in miseratione et misericordia: renouabitur sicut aquile iuuentus tua. In his tribus uersibus exponuntur sub quinaria diuisione  retributiones futuri seculi, quas sanctis suis Dominus pia miseratione [mss. A., B., F., misericordia] largitur. Que figura dicitur synathroismos, id est congregatio, quando in unum cumulum aspera crimina aut nimis suauia beneficia colliguntur. Primo enim fit propitius peccatis eorum, quando remissis delictis in pace dignatur suscipere peccatores. Secundo, sanat omnes languores fidelium, cum securitas et immortalitas eterna in resurrectione conceditur, id est, Cum corruptibile hoc induerit incorruptionem, et mortale hoc induerit immortalitatem . Tertio, redimet de interitu uitam nostram, quando nos ab eterne mortis calamitate submouerit; scilicet, ut non audiamus: Ite in ignem eternum, qui paratus est  diabolo et angelis eius . Quarto, satiat in bonis desiderium beatorum, cum eis dicitur: uenite, benedicti Patris mei . Quinto, coronat in miseratione et misericordia sua, quando iam beatis premia digna restituit [ed., restituet], sicut dicit Apostolus: De cetero superest mihi corona iustitie, quam reddet mihi Dominus in illa die iustus iudex . Hoc forte significant quinque panes, unde populi longa ieiunia satiauit: quoniam hec et his similia in magnum mysterium precessisse noscuntur. Sed perscrutandum est cur aquile introducatur exemplum. Huic aui iam etate prouecte, supernum labium cornea inflexione nasutum, tantum fertur excrescere, ut ei non sit liberum escas solita libertate decerpere, que intelligens unde sibi periculum  uite possit accidere, os suum in saxo [ed., in saxum] dicitur expolire, usquequo omnia sibi eius impedimenta submoueat. Quo facto in antiquam ualetudinem corporis sui, escarum solita perceptione reuocatur. Sic anima in pristinam sanitatem reuertitur, si peccata sua in petra que est Christus Dominus expolire non desinat. Reuertitur enim ad cibos salutares, quando delicta, que sunt impedimenta eterne uite, Domino prestante, respuerit.

uers. 6. Faciens misericordias Dominus, et iudicium omnibus iniuriam patientibus. Postquam dixit retributiones Domini, quas hic conuersis in illo seculo ueraciter creditur posse prestare, nunc dicit breuiter, quia Dominus misericordias faciat sperantibus, et uindictam prestet patientibus cunctis iniuriam; ut  nullus in eis possit dubitare que dicta sunt, quando ipsum Dominum tali definitione monstratum esse cognosceret. Hic enim uersus per modum definitionis edictus est, quando per illud quod singulariter efficit, aliquis indicatur. Nam interroganti tibi quid sit Dominus? respondes: Faciens misericordias et iudicium omnibus iniuriam patientibus. Quapropter abunde designatus est Dominus Deus, cum nulli alteri possit conuenire quod dictum est. Illis autem misericordias facit qui miserti fuerint, sicut in Euangelio dicit: Beati misericordes, quoniam ipsi misericordiam consequentur . Sequitur, et iudicium omnibus iniuriam patientibus. Hoc illis promittitur qui patientie munere decorantur, de quibus ait: Mihi uindictam, et ego retribuam . Nam qui se manu desiderant ulcisci, furoremque suum inimici persecutione satiare contendunt, uindictam Domino non reseruant, quia se credunt posse distringere, quod deberent a Iudice postulare [ed., prestolari]. Dedisti, sanctissime propheta, anime tue salubre consilium, in quo se et mundus sentiat consolatum; sic enim tibi locutus es, ut nobis diceres; sic tibi profuisti, ut et nos sine dubitatione saluares.

uers. 7. Notas fecit uias suas Moysi, filiis Isrel uoluntates suas. Superius dixerat quas retributiones in illo seculo plebs beata mereretur; nunc autem ueniens ad secundam narrationem, per unius exemplum probat quanta et hic prestiterit seruis suis  ne quis de futura retributione dubitare potuisset. Sed intende quemadmodum Moyses et Isrel indicatus est distinctione uerborum. Notas fecit uias suas Moysi, quando ei iustitiam sue potestatis [ed., pietatis] aperuit, ut legem conscriberet, mores doceret, et in uias [ed., in uia] Domini perfecte fidei gradibus ambularet. Sequitur, filiis Isrel uoluntates suas. Hic uoluntates posuit, non uias, quia non omnis Isrel, suscepto uerbo Domini, in eius iussionibus ambulauit. Scimus enim quas seditiones populus ille fecerit, ut uoce iudicis mereretur audire: Populus 344 hic dura ceruice est . Ideoque ergo illis uoluntates Domini, non uias innotuisse dicit, quia multa pars eorum uiam Domini declinare presumpsit. Sic autem Moysi exemplum hic positum  intellige, ut tamen hoc quotidie Dominum et operantem, et usque ad finem seculi operari posse cognoscas.

uers. 8. Misericors et miserator Dominus, patiens et multum misericors. Misericors est qui natura sua clementissimus approbatur. Miserator, quando misericordie sue dona largitur. Potest enim aliquis misericors et miserator esse in una duabusque causis; misericors autem et miserator naturaliter preter Dominum nullus poterit inueniri. Sed hic ideo misericors premissum est, ut miseratorem Dominum non ad tempus, sed iugiter approbares. Hec figura dicitur paronomasia, id est denominatio, que similitudine sermonis concitat audientis affectum. Adiecit, patiens, quod necesse est consequi misericordem; nullus  enim misericors, nisi qui et patiens. Sic enim et Apostolus dicit: An diuitias bonitatis eius et longanimitatis contemnis? Ignoras [mss. G., F., ignorans] quoniam benignitas Dei ad penitentiam te adducit ? Ipse autem de se dicit: Hec fecisti, et tacui. Existimasti iniquitatem, quod ero tibi similis . Sequitur, et multum misericors. Multum reuera misericors, qui audiens omnino blasphemas uoces, Solem suum facit oriri super bonos et malos, et pluit super iustos et impios [ed., iniustos] : uitalem spiritum magna pietate largitur; exspectat errantes, ut debeant sua perperam commissa [mss. A., B., F., perpetrata commissa] damnare.

uers. 9. Non in finem irascetur, neque in eternum indignabitur. Illis scilicet qui deuota satisfactione  cognoscunt, qui ad eum redire diligunt, qui illecebras seculi cum suo auctore contemnunt. Contra, illis in finem irascetur, quibus dicturus est: Ite in ignem eternum . Magna infelicitas perire sub pio Domino, ut tardes illi satisfacere cui te cognoscis errasse; maxime cum supplicationem tuam uacuam non sentias, si tamen eam integro animo te obtulisse cognoscas. Potest hoc et de populo Iudaico sentiri, quem conuertendum constat in fine seculi; de quo et Apostolus dicit: Cecitas ex parte Isrel contigit, ut plenitudo gentium introiret, et sic omnis Isrel saluus fieret .

uers. 10. Non secundum peccata nostra fecit nobis, neque secundum iniquitates nostras retribuit nobis,  Sententia generalis est, quia nemo est qui eius gratiam gratis non habeat, dum lex sub peccato cuncta concludat, sicut testatur Apostolus: Omnia Deus conclusit in incredulitate, ut omnium misereretur . Ille tamen communiter bonis malisque spiritum donat, salutem tribuit, indigentias adimit, et generaliter bonus est. Addidit, neque secundum iniquitates nostras retribuit nobis; scilicet quoniam supplicantibus ita pius est, ut tunc magis eum dignetur absoluere, quando se studuerit unusquisque, adhibita satisfactione, damnare.

uers. 11. Quia secundum altitudinem celi a terra, confirmauit Dominus misericordiam suam super timentes eum. Diligentius perscrutemur quid sibi uelit ista comparatio. Tanto maiorem dicit a meritis eorum  misericordiam Domini quam retribuit fidelibus suis, quantum potest a terra celi summitas eleuari. Qua comparatione illud quoque significatur, quia sicut celum terras operit, et competentia beneficia temporibus suis homini tribuit, modo pluuias influendo, modo prestando serena, modo ipsum erem uentis saluberrimis temperando: ita et misericordia Domini fragilitati nostre noscitur diuersa prestare; sustinet enim ut corrigat, flagellat ut erudiat, probat ut prestet, et per diuersas operas beneficiorum una uoluntas est subuenire peccantibus. Sed ut totius sententie uirtus possit intelligi, breuiter dicendum est: Si fas est ut celum non cooperiat terras, potest fieri ut Dominus non protegat sibi purissime seruientes.

uers. 12. Quantum distat oriens [mss. A., B., ortus]  ab occasu, elongauit a nobis iniquitates nostras. Dedit aliam pulcherrimam comparationem beneficio diuino. Oriens est initium bone uite nostre, occasus male conuersationis affectus. In occasu enim eramus, cum peccati uinculo tenebamur astricti; in oriente autem sumus, quando per aquam regenerationis nos Sol uerus inuisitat, et tenebras facit nostrorum discedere peccatorum. Tantum ergo iniquitates nostre a nobis longe sunt, cum nobis peccata nostra donantur, quantum potest clara dies a tenebrosa nocte distare. Siue per orientem significat regnum Dei; per occasum uero gehennam, que tantum a beatorum sede dissociata est, quantum dicit ille pauper in Abrahe sinibus constitutus: Inter nos et uos chaos magnum firmatum est .

 uers. 13. Sicut miseretur pater filiis, ita misertus est Dominus timentibus se. Ecce iam non extraneis neque longinquis comparationibus agitur; sed ad ipsa uiscera pietatis uocabula sociantur. Sic enim miseretur ut pater, sed quibus ipse pater est; sic corripit ut filios, sed qui regni eius heredes esse meruerint. Sequitur, ita misertus est Dominus timentibus se. Dum dicit, ita, designat nobis paterne correctionis affectum. Pater enim carnalis qui uult filium suum bonis actibus erudire, frequenter eum corripit, frequenter flagellat, sicut Salomon ait: Si diligis filium tuum, frequenta ei flagella [ed., frequenter eum flagella], cum adhuc tener est , etc. Ipsi enim parentes uere diligunt filios suos qui  eis sub pietate districti sunt. Sic et Dominus noster flagellat omnem filium quem recipit, et timentes se ad studium bone uoluntatis adducit.

uers. 14. Quia ipse scit figmentum nostrum. Memento, Domine, quod puluis sumus. Hoc comma ad superiora iungendum est. Causa enim redditur cur misereatur ut pater: scilicet quoniam nosmetipsos ab illa naturali dignitate deiecimus, et a factura Creatoris repulsi, figmentum esse monstramur. Merito ergo subueniri sibi postulat, qui spem in uiribus propriis non habebat. Sequitur, Memento, Domine, quod puluis sumus. Dicit enim, Memor esto, Domine, non quia nos ex limo creasti [ed., formasti], non quia immortales tua largitate fecisti, non quod ad imaginem et similitudinem tuam plasmare dignatus  es, quia ista omnia inuidiam magis excitare poterant peccatori; sed quia in puluerem nunc redacti sumus ariditate peccati. Miserere eis qui se infeliciter perculerunt: subueni qui in illo munere tuo minime consistere uoluerunt. Tu enim solus pius es peccatoribus, quia delinquentes se grauiter perculerunt.

345 uers. 15. Homo sicut fenum dies eius, et sicut flos agri ita floriet [mss. A., B., F., florebit]. Sunt species definitionum que per rerum similitudines aliquas explicantur, ut est illud: Ego sum uia, ueritas et uita . Sic et in hoc et in subsequenti uersu constat esse formatum. Quemadmodum si interroges, quid est homo? respondetur, fenum dies eius, quod summa hilaritate pullulat, sed celerrima  uelocitate desiccatur. Fenum est quod pluuiis uelociter in auras caput erigit, sed in ardoribus colla deponit. Et ne forsitan aliquid soliditatis hanc comparationem putares habere, addidit, et sicut flos agri ita floriet. Flos agri multo celerius transit quam feni uiriditas permanere monstratur. Sed quamuis pulcherrimum uideatur esse dum pubet, multum fugitiuum cernitur esse dum corruit. Ita enim et imbecillitas humana pulchre crescit, ita seculi honores diui tieque gratissime sunt, sed non ad finem longissimum perducuntur. ueraciter ergo his rebus transitoriis humanitas comparatur, quia robustis uiribus destituta, in casum mortis prona semper celeritate festinat.

uers. 16. Quia spiritus pertransibit in eo, et non  erit; et non cognoscet amplius locum suum. Ad hanc similitudinem comparatio superioris uersus expressa est. Describit enim quid sit homo, id est, spiritus pertransiens mundum, scilicet presentem, in quo diutissime non potest permanere. Audiant qui superbiunt et se gaudent mundana felicitate subuectos, sic spiritus relinquere nostra corpuscula, quemadmodum solent flumina loca inundata transire. Illa enim spatia que plena uidentur esse torrentibus, quam sunt uacua cum recedunt. Non est ergo de fugitiuo flatu presumendum, sed hic potius agendum, quod prodesse nouimus in futurum. Et ne forsitan aliquis per metempsychosim crederet ad hunc mundum animas esse redituras ,  addidit, et non cognoscet amplius locum suum, hoc est in hoc seculum non potest redire, ubi suam uitam possit iterare. Conuicta est imbecillitate sua humana fragilitas. Audisti, homo, quid sis, audi quid eris, si Dominum minime timere despexeris. Que figura dicitur parison, id est equatio sententie, quoties bona uel mala coniunctim membris dissimilibus alligamus.

uers. 17. Misericordia autem Domini a seculo est, et usque in seculum seculi super timentes eum: et iustitia eius super filios filiorum. Exposita est prius ueraciter humana conditio propter insolentium presumptiones illicitas; nunc insinuat spem, que fideles debeat consolari: quia licet per nos simus fragiles et caduci, per misericordiam Domini reddimur absolute  perpetui; ut et quam fragiles simus debeamus aduertere, et quid per Domini gratiam consequamur, possimus audire. Et nota quod dixit, a seculo, id est, cum administrari ceptus est mundus, et diuerse creature auctoris sui munere proruperunt. Unde et mihi uidetur hic conuenienter aduerti, et Adam  a Domini fuisse gratia [ms. G., ed., ad Domini fuisse gratiam] reuocatum, quando ipse primus in seculo fuit, sicuti etiam Abel, Ne, Abraham et ceteri Patres, qui tamen in seculo, sed non a seculo fuerunt. Nam quod sequitur, et usque in seculum seculi, eternitatem Domini absolute designat: quoniam et ille ante seculum, et in seculo, et post istud seculum misericors esse monstratur. Considera etiam quod addidit, super timentes  eum, ne et illi hoc in se crederent esse faciendum, qui ei sceleratis ausibus obedire contemnunt. Sequitur, et iustitia eius super filios filiorum. Filios  uniuscuiusque actus debemus aduertere; filios filiorum, operum nostrorum iustissimam retributionem. Nam sicut nos operam nostram quodammodo generamus, ita nobis retributiones rerum nostre generant actiones. Hanc unusquisque iustus recipiet, cum in eterna fuerit beatitudine collocatus. Multi enim fidelium filios non habuerunt, aut sterilitatis euentu, aut uirginitatis studio. Quod si ad litteram uelis aduertere  plurimi sanctorum ista promissione fraudantur. Nam et in subsequentibus spiritualiter dictum esse declaratur.

uers. 18. Custodientibus testamentum eius, et memoria  retinentibus mandata eius, ut faciant ea. Isti sunt filii quos superius dixit, qui precepta Domini custodiunt, qui mandatorum eius operibus sunt memores, non studio cantilene. Nam et si quis Psalterium uoce reddat, memor eius non est, nisi que precipiuntur effecerit. Ideo enim dicta sunt, ut fiant, non ut sola uociferatione cantentur. Unde doctissimus Pater Augustinus in hoc psalmo disputans, Psalterium se non tenere professus est, nec totius legis dicta recolere; scilicet ut non solum ad audiendum, sed maxime ad faciendum cunctorum studium concitaret. Memoria est enim per quam animus repetit, que audita, uisa, factaque cognoscit.

uers. 19. Dominus in celo parauit sedem suam:  et regnum eius omnium dominabitur. uenit ad futuri iudicii formidabilem predicationem: ne peccantium mentes insolescerent, cum ultionem uenturam malorum actuum non timerent. Dicit enim, parauit sedem suam. Hoc ad illud pertinet, quando Dominus iehsu ascendit in celum, sedet ad dexteram Patris, inde uenturus iudicare uiuos et mortuos. Et ne aliqua impotentia Domini mordereris, ipsum dicit parasse sedem suam, qui iudicaturus est mundum. Addidit, et regnum eius omnium dominabitur. Ne putarent pagani demones suos quoquo modo regnaturos, ipsum dicit dominaturum, qui parauit sedem suam, id est Dominum Christum.

uers. 20. Benedicite Dominum, omnes angeli eius: potentes uirtute, qui facitis uerbum eius, ad audiendam  uocem sermonum eius. Cum superius de hominibus propheta loqueretur, uenit ad tertiam narrationem, ubi celestes creaturas alloquitur, ut Domini laudes debeant celebrare. Et quoniam inter ipsos angelos est magna discretio, illos tantum dicit preconio Domini dignos existere, qui eius probantur iussionibus obedire: ostendens neque homines, neque spirituales substantias ad ministerium tante maiestatis accedere, nisi qui eius uoluntatibus obsecundant. Sic enim commonet, omnes angeli eius. Eius quippe de illis dicitur qui ab ipsius imperio nequaquam recedere uoluerunt. Sequitur aliquid expressius, potentes uirtute, qui facitis uerbum eius. Ipsi enim uirtute 346 possunt, qui eius iussis obediunt. Potest autem et diabolus non uirtute, sed prauitate; non honore, sed presumptione.  Potentes siquidem illi uere dicendi sunt, qui uerbo Domini parere contendunt. Et ne aliquid relinqueretur ambiguum, calcatius insinuat, ad audiendam uocem sermonum eius, scilicet ut sint humiles, non superbi. Ipsi sunt enim digni benedicere, qui suum et cognoscunt, et uenerantur auctorem.

uers. 21. Benedicite Dominum, omnes uirtutes eius, ministri eius, qui facitis uoluntatem eius. Rem magnam, rem omnino sublimem iterata iudicauit inuitatione solidandam, ut infirmitas humana cognosceret quam saluberrimum esset obedire Domino, quando ipsius uoluntati celorum militat fortitudo. Et intende proprietates emicare uerborum. Prius dixit, qui faciunt uerbum eius. Et ne uerbum intelligeres, quod uerberato ere ab hominibus solet proferri, addidit,  qui facitis uoluntatem eius. Angelis enim uerbum Domini est uoluntas eius: quoniam illa sublimis spiritualisque substantia beatorum angelorum, cum Dominum contuetur, ibi ueritatem eius uoluntatis agnoscit. Nec opus est loqui, quibus se Diuinitas propitiata patefacit; non enim eis Deus uerberato ere loquitur, sed inspiramine suo uoluntates eorum ad suum uelle conuertit. Sic erunt, ut credimus, et beati homines postquam regni eterni fuerint premia consecuti.

uers. 22. Benedicite Dominum, omnia opera eius, in omni loco dominationis eius; benedic, anima mea, Dominum. Benedicite, nunc tertia iteratione geminatur. Que figura dicitur epembasis, decorum schema  siue in laudibus, siue in uituperationibus ad animos erigendos uerbum sepius iterare, quod dictum est. Dixit autem prius illos debere benedicere, qui Domini iussiones efficiunt; nunc admonet ipsam operam Domini auctorem suum debere laudare, ut terrena celestiaque concluderet. Nam cum totum opus eius sit, omnia debent suum benedicere creatorem. Sequitur, in omni loco dominationis eius. Sicut nulla creatura a laudibus Domini iubetur excipi, ita nec locus quisquam relinquitur, qui a tali munere segregetur. Nam cum dicitur, in omni loco dominationis eius, nichil excipitur, quia ubique dominatur. Significans forte Ecclesiam catholicam, que per totum mundum erat  creditura; ipsa enim ubique Dominum benedicit, ubique collaudat, et gratias  maximas hymnidica exsultatione concelebrat. Addidit, Benedic, anima mea, Dominum. Ipsa sententia conclusit psalmum, que pulcherrimum fecit initium. Sed quoniam in Scripturis diuinis omnia sacramentorum ubertate pinguescunt, hec similitudo  in octauo psalmo illos indicat, ut opinor, qui atria fidei sinceris mentibus ingressi sunt, et uitam suam glorioso fine  concludunt. Digna commonitio, per quam se fidelis anima consoletur, que contra omnes casus tanquam clypeus inexpugnabilis assumatur. Nam si eum semper benedicimus, ab eo iugiter custodimur.



Conclusio psalmi.

Benedictio Domini timentibus eum quanta largitate concedatur agnouimus. Festinemus ad mandata complenda,  ut peruenire mereamur ad premia. Habemus Dominum et per naturam pium, et per misericordiarum dona largissimum. Quis dubitet ab illo postulare, qui, si non petatur, offenditur? Benedicamus ergo omnes in commune Dominum, opera eius hymnidica exsultatione celebremus. Quale enim sacrilegium est, ut cum omnis creatura iubeatur benedicere Dominum, si homo desinat laudare Dominum, qui ad imaginem et similitudinem ipsius noscitur esse procreatus? Audiuimus, benedictio Domini quibus uirtutibus applicetur, castis utique, humillimis, caritate plenis, et qui Domini reliqua mandata perficiunt. Arceatur ergo hinc omne quod prauum est; excludatur uniuersa malitia mundi; emendentur illecebre; diabolus foras mittatur cum sequacibus suis. Quapropter audito  tanto munere, completi tanta spe, sanctis operibus benedicamus Dominum, religiosis factis cantemus Auctori. Non nos electio Iudicis repudiabit, si que precepit hic nos peregisse cognouerit.



EXPOSITIO IN PSALMUM CIII.



Psalmus ipsi Dauid.

Frequenter diximus psalmum illos actus significare mortalium qui ad rerum diuinarum intellectum pro sua probitate respiciunt. Ad cuius similitudinem et organum ipsum aptatum. [ms. F., aptum] est, quod specialiter psalmus uocatur, sursum habens tympanum, ubi melos dulcissimum canoro sonitu temperatur. Dauid autem tantum persona loquentis adhibetur.  Ceterum omnia constat de Domino Saluatore narranda, qui in principio fecit celum et terram. Est enim psalmus iste tanta dispositione perfectus, ut aliqua hic dicta intelligas, que in libro Geneseos tacita fuisse cognoscas. Quapropter que sunt apta exponemus ad litteram; que uero fidei nostre possunt indicare notitiam, spirituali intellectu  explanabimus. Unde solliciti esse debemus, paratique ad audiendum: quia ipse quoque uir eloquentissimus Pater Augustinus hunc psalmum et sedule dicit perquirendum, et de eodem laboriosissime disputandum.



Diuisio psalmi.

Propheta uolens ostendere conditiones rerum diuina significare mysteria, primo modo per fabricam  celi et terre quedam nobis cognoscitur indicare dogmata [ms. G., dogmatica], ut agnoscamus omnia sibi reuera tanquam ab uno Auctore condita posse congruere, quando aliquas similitudines suas inuicem probantur aperire; secundo opera Domini diuersis figuris tecta enumerat; tertio profitetur in illo eterno seculo 347 preconia Domini iugiter se esse dicturum, que etiam in hac uite sue breuitate cantauerat.



Expositio psalmi.

uers. 1. Benedic, anima mea, Dominum: Domine Deus meus, magnificatus es uehementer. Confessionem et decorem induisti. Inuitat propheta semetipsum ad benedicendum Dominum; et quoniam nouerat in  catholica fide unitatis gratiam plurimum preualere, sibi tantum loquitur, quod omnes debeat admonere. Benedicere autem Deum, est eius magnalia confiteri, ut cum de illo dicitur aliquid magnum, unusquisque ueritati prestet officium. Hec igitur sententia ad totum respicit textum, ubi psalmi huius prolixitas terminatur. Sed cum ad suam  animam loqueretur, subita conuersione dicit: Domine Deus meus. Que figura dicitur proanaphonesis, quando inter alia que loquimur, ad Deum subito uerba conuertimus. Generalem utique Dominum confidenter suum asserit Deum, ut cum se ipsius seruum esse profitetur, nullam se habere cum diabolo comprobet portionem: ne in eo quidquam preuaricator ille requireret, quem alienum esse cognosceret. Sequitur,  magnificatus es uehementer. Oportet nos uim istorum nominum diligenter inquirere; nam quando ille magnus non est, ut hominum laudibus magnificetur? Aut quid illi potest addi, qui est mirabilis et incomprehensibilis plenitudo uirtutum? Sed magnificatur Dominus apud homines, quando eis magnus atque excelsus esse claruerit; ut ipsum sentiant creatorem, ipsum bonorum omnium largitorem, ipsum redemptorem, ad postremum ipsum et iudicem. Ex qua parte prouenit, ut recte dicatur redemptorum [ed., redemptor] Dominus magnificari, qui quotidie fit credentium deuotione mirabilis. Sic etiam dicitur sanctificari, sic glorificari, sic benedici, et his similia. Adiecit, uehementer. Reuera, quando conuersorum  ore laudatur, et in sanctorum cetum ueniunt, qui se pridem nefandis sceleribus polluerunt. uehementer enim aptissime dictum est, quod toto geritur cordis adnisu. Sed unde magnificatus sit uehementer, consequenter exponitur, Confessionem et decorem induisti. Induere est aliquem quod non habebat assumere. Et quando Deus decorem non habuit, qui creaturis suis omnia speciosa semper indulget? Sed hic incarnatio Domini Christi euidenter exponitur, quam sumpsit ex tempore, per quam confessionem mortalium largitor sue pietatis inuenit. Recesserant enim homines a cultu uere Diuinitatis, cum simulacrorum studiis et uanis religionibus seruiebant. Sed eo ueniente, qui tamen absens nunquam exstitit Diuinitate, et confessio et decus superne Maiestatis innotuit,  eisque rebus indutum dicit Dominum, quibus Ecclesiam catholicam constat esse ornatam.

uers. 2. Amictus lumine sicut uestimento [ms. G. et ed., lumen sicut uestimentum], extendens celum sicut pellem. uersus isti uiginti duo usque ad diuisionem futuram per figuram parabole pulcherrimis allusionibus explicantur; que fit quando res sibi genere dissimiles comparantur. Lumen enim Ecclesiam significat, de qua scriptum est: Que est ista que ascendit dealbata ? Dealbata enim intelligitur illuminata, que recte uelut uestis aduertitur Domini Saluatoris, non habens maculam neque rugam. Ipsa est enim candida dealbata, de cuius membris dicit Apostolus: Fuistis enim aliquando tenebre, nunc autem lux in Domino . Hanc  etiam tunica illa significauit, que non potuit diuidi tempore passionis. Hec est de qua dicitur, Amictus lumine sicut uestimento. Sequitur, extendens celum sicut pellem. Bene dicitur Dominum celos extendere, ubi meretrices et publicanos eum constat admittere. Nam cum sint per iustitiam celi iustorum, facti sunt et gratie largitate peccantium. Nec frustra comparata est celo pellis; quia sicut omnia membra nostra pellis tegit, ita et creaturas celorum ambitus circumactus includit. Senserunt aliqui celum et de iusto dictum, quem sic per gratiam probatur extendere, quemadmodum potest tensa pellis excrescere.

uers. 3. Qui tegit in aquis superiora eius, qui ponit nubem ascensum suum, qui ambulat super pennas uentorum.  Quamuis ordinem conditionis exponere sentiatur, quia et super celos aque sunt posite, sicut et in Genesi legitur, et ipse alibi dicit: Et aque que super celos sunt laudent nomen Domini : tamen et sacri baptismatis nobis reseratur indicium; ut celum  omnem iustum debeamus accipere, cuius superiora, id est emendatio fidelis anime aquis salutaribus irrigatur. Ita enim hec omnia ab illo auctore deposita sunt, ut et actus ecclesiasticos dicta celestia indicare uideantur, et iterum conditiones rerum ueracissima narratione testentur. Sequitur, qui ponit nubem ascensum suum. Hoc quidem et ad litteram congruenter accipitur, quando Dominus post resurrectionem uidentibus  apostolis ascendit in celum; sic enim in Actibus apostolorum legitur: Hec cum dixisset, nubes suscepit eum ab oculis eorum . Sed et illud aptissime probamur accipere, ut nubem ponamus uerbi Domini predicatorem, per quem Christus in membris suis ascendit, cum mentem peccatorum a mundi istius prauitate mundauerit. Addidit, qui ambulat super pennas uentorum. uenti in isto eris fluctu quasi quibusdam pennis uolare noscuntur; sed Dominus ambulat super pennas eorum, dum uoluntates suas multo uelocius operatur, quam potest esse excursus uentorum. Siue magis uentos, iustorum animas debemus accipere: quia utroque Testamento perdocti, uelut duabus alis ad superna gaudia transferuntur. Supra quos Dominus ambulare recte dicitur,  in quibus misericordiam sue operationis ostendit. Et nota quod in hoc uersu, et aliis qui sequuntur, Dominum mauult ostendere per id quod egit. Hec secunda species definitionis dicitur apud Grecos ennematice, Latine autem notio nuncupatur. Nam cum Dominus per naturam suam nequeat definiri, per illud tamen pulchre cognoscitur, quod singulariter operatur.

uers. 4. Qui facit angelos suos spiritus, et ministros suos ignem urentem. Commendandum est animo, quia hic specialiter de angelis dicitur, 348 quod in libro Geneseos euidentius non habetur. Nam et uerba ipsa sunt discutienda subtilius. Spiritus generale nomen est incorporalis potentisque substantie, uisibiliter siue inuisibiliter operans, quod ei diuinitus inspiratur.  Angelorum enim nomen non significat naturam, sed obedientiam. Angelus enim Greca Lingua dicitur, qui Latine nuntius interpretatur: nam quando mittuntur angeli fiunt, cum tamen natura spiritus esse noscantur. Addidit, suos, ut illos ostenderet qui recta mente Domini uoluntatibus obsecundant. Ordo enim uerborum talis est: Qui spiritus suos facit angelos. Sequitur, et ministros suos ignem urentem. Minister Dei est omnis qui diuinas exsequitur uoluntates, et caritatis feruore semper accensus est. Talis enim uir celestis ignis efficitur, quando uerbo predicationis peccantium nequitias urere et consumere posse monstratur. Sic enim ipse Dominus dicit: Ignem ueni mittere in terram , ignis utique uitalis, ignis salutis, qui dum peccata consumit, animas nutrit.

 uers. 5. Qui fundauit terram super stabilitatem eius [mss. A., B., suam], non inclinabitur in seculum seculi. uersus iste ad litteram non uidetur posse constare; nam cum terram istam mutandam esse legerimus, quomodo fieri potest ut non inclinetur in seculum seculi? Sed hic magis firmatam terram, solidatam aduertamus Ecclesiam; que terra ideo dicitur, quia ex terrenis hominibus collecta esse monstratur, sicut in alio loco ait: Domini est terra et plenitudo eius . Huius stabilitas recte dicitur Christus, qui est immobile fundamentum et inuiolabilis petra; de quo dicit Apostolus: Fundamentum enim aliud nemo potest ponere, preter id quod positum est, quod est  Christus iehsu . Supra quem si iugiter manserimus, nullatenus inclinamur. Superiecta enim nesciunt titubare, dum sint fixa que continent. Sic ueritas huius sententie absoluta nobis ratione constabit. Spiritus enim sanctus ideo interdum difficillima dicit ad litteram, ut maiori ambitu spiritualem intellectum querere debeamus. Hoc ergo quod dictum est, non inclinabitur in seculum seculi, per omnia commata trium uersuum superiorum constat esse reddendum. Que figura dicitur hyperbaton, quoniam ordo uerborum longius explicatur.

uers. 6. Abyssus sicut pallium amictus eius, super montes stabunt aque. Nec iste uersus ad historiam potest referri, quamuis de superducto diluuio dicere uideatur. Preteritum enim tempus diluuii fuit, et  nunc propheta de futuro predicat esse faciendum. Unde necesse est ut hoc magis spiritualiter inquiramus, quando sibi ad litteram tempora conuenire non possunt. Abyssus enim dicitur aquarum copiosissima multitudo; que et in bono et malo plerumque ponitur. Hec merito hic superstitiosis atque persecutoribus comparatur, quia sicut pallium subiecta cooperit, ita illi mundum fedissima superstitione texerunt; ut non solum mediocres homines, sed in perniciem suam ipsos quoque sanctos uiros atque eminentissimos tormentis corporum obruere uiderentur. Sed hic abyssus in malo posita est, dum legatur et in bono, ut est illud: Iudicia Domini uelut abyssus multa . Quod genus locutionis inter propria diuine Scripture constat esse deputandum. Denique sic sequitur,  Super montes stabunt aque. Steterunt quippe super eos, qui montes fidei firmitate uocati sunt, quando eos diuersis penis et mortibus affecerunt. Aquas enim et abyssos, impios hic debemus accipere, qui sic ad obruendam properant sanctitatem, quemadmodum potest cumulus undarum subiecta contegere. Sed ut hoc magis de superbis atque sceleratis potuisses aduertere, sequens uersus ostendit. uolunt etiam aliqui hoc ad litteram uindicare, ut abyssum dicant terre marginem circumire; nam sicut exteriora corporis nostri pallio cooperiuntur, ita et orbis terrarum Oceani ambitu fertur includi.

uers. 7. Ab increpatione tua fugient, a uoce tonitrui tui formidabunt. Qui fugient nisi abyssi, nisi aque, que montibus Christi supereminere uidebantur? Nam  quamuis sanctos eius diuersis cedibus affecissent, ipsi tamen increpati uoce apostolorum, derelicta superstitione, fugati sunt; et quod est maximum uictorie genus, contra sua uota senserunt. Sequitur, a uoce tonitrui tui formidabunt. Predicatio sanctorum sub hac allegoria pulcherrima relatione descripta est. Dicit enim, a uoce tonitrui tui; ut non illud humanum eloquium, sed celestis uirtutis sonitum fuisse sentires. Formidauerunt utique homines passim tonitrua predicationum, quando iudicii terror edictus est, quando diabolum periturum audierunt cum sequacibus suis; et quamuis habuerint in hoc mundo licentiam, ipsi sua scelera correcta mente damnabant.

 uers. 8. Ascendunt montes, et descendunt campi in locum quem fundasti eis. Adhuc in tropicis allusionibus perseuerat: quoniam superbos et impios, quandiu uoluit Dominus, permisit in montes crescere; atque iterum quando placuit, fecit in conuallium humilitate residere. Sic et persecutoribus tempus datum est ut in altum surgerent, ac deinde inclinati Christiano populo subiacerent: docens omnia ipsius ordinatione fieri, cuius uoluntati non potest obuiari, sicut ipse Dominus in Euangelio Pontio Pilato dixit: Non haberes in me potestatem, nisi tibi data [ed., datum] esset desuper . Et intende quoniam hic montes in malo positi sunt, cum superius montes significent fidelissimos uiros; quod plerumque in Scripturis diuinis diximus inueniri. Sequitur  in locum quem fundasti eis. Illi scilicet qui campi iam facti sunt, ad locum fundatissime descendunt Ecclesie, et in eius penetralibus permanebunt. Nam et ipsis quoque peccatoribus modus est positus, nec ultra permittuntur excedere, quam eis datum est licentie sue frena laxare. Denique sic legitur: Completa sunt peccota Amorrheorum , ut omnia sub uoluntate Domini posita esse cognoscas. Hoc enim et subsequentia euidenter explanant.

uers. 9. Terminum posuisti eis, quem non transgredientur, neque conuertentur [ms. G., reuertentur] operire terram. Hoc si ad litteram uelis accipere, de aquis abundantibus dicit, que diluuio recedente ulterius terras nequeunt occupare, sicut in Genesi scriptum est: Statuam pactum meum uobiscum, et 349  nequaquam ultra interficietur omnis caro aquis diluuii, neque erit deinceps diluuium dissipans terram . Si uero spiritualiter queras, potest hoc et de paganorum ritu accipi congruenter; qui licet a sua prauitate recesserint, nunquam in illam licentiam Deo sibi obuiante remeabunt, ut humanum genus superstitionum suarum inundatione cooperiant. Terminus quippe eorum aduentus fuit Domini Christi, cuius crescente religione, cuncta idola [mss., idolatria] cum suis auctoribus corruerunt. Inspiciamus quoque sub qua increpatione ista referuntur, ut rationales homines putent se precepta Domini non debere contemnere, cum ipsa elementa cognoscantur eius iussionibus obedire.

uers. 10. Qui emittit fontes in conuallibus, inter  medium montium pertransibunt aque. Cum natura terrarum describitur, causa nobis occultior pulcherrimis allusionibus indicatur. Certum est enim conualles aquis abundare copiosis, fontiumque ibi esse frequentiam magnam, ubi sunt arua iacentia. Sed illud potius debemus aduertere, quia in humilitate hominum, qui loco conuallium ponuntur, aque diuine semper exestuant. Spiritualiter autem montes hic accipere debemus hereticos ac superbos, inter quos Scripture diuine perenni ubertate decurrunt, quia in hoc mundo eas audire bonis malisque commune est. Et bene dictum est: Pertransibunt, quia tales uiros nullo fecundasse beneficio sentiuntur. Nam si  montes hic iustos predicatores  uoluisset intelligi, dixisset de ipsis montibus aquas fluere, non eis in medio constitutis transire potuisse.

uers. 11. Potabunt ea omnes bestie siluarum, exspectabunt onagri sitim [mss. A., B., F., in sitim] suam. Bestias siluarum hic gentes intelligere debemus, que de illa idolorum cultura tanquam de siluis umbrosis, proiectis ferocissimis moribus, exierunt, ad potandas scilicet aquas quas in Euangelio est Dominus Samaritane pollicitus, dicens: Qui biberit ex aqua quam ego dabo ei, fiet in eo fons aque salientis in uitam eternam . Sequitur, exspectabunt onagri sitim suam. Cum dixerit bestias siluarum aquis decurrentibus esse potatas, onagros tantum posuit sitim suam exspectare, scilicet Iudeos qui neglexerunt  fluenta diuine pietatis haurire. Onager enim asinus est siluestris, qui inter reliqua animalia cor dicitur habere pinguissimum; quod genus quantum patiens est domitum, tantum seuissimum redditur cum siluis retinentibus efferatur. His obstinati Iudei merito comparantur, qui ferocia mentis et callosa fatuitate durati sunt, nec satiari cito poculis uitalibus acquiescunt. Nam quod dicitur, exspectabunt, illud significat quod frequenter dictum est: quia in finem seculi Elia et Enoch uenientibus, creditura est multitudo Iudeorum. Miseri qui tandiu sitiunt, qui satiari minime concupiscunt. His uita penalis est, qui tanta exspectatione cruciantur.

uers. 12. Super ea uolucres celi habitabunt, de medio petrarum dabunt uocem suam. Super illa scilicet  que superius dixit: Qui emittit fontes in conuallibus, celi uolucres habitabunt. Hec siquidem et conualles et aquas irriguas [mss. A., B., F., aquis irrigata] amare noscuntur. Sed non uacat quod addidit, celi, nam si tantum aues uoluisset aduerti, uolucres sufficeret dici: sed potius animas sanctas pontificum celesti se conuersatione tractantes mauult intelligi, qui supra populos Domini predicationibus sanctis inhabitant. Addidit, de medio petrarum dabunt uocem suam. Iste uolucres que dicte sunt celestes, non de terra, non de arboribus, sed de medio petrarum dobunt uocem suam, quando apostolorum et prophetarum exemplis aliqua predicare noscuntur. Omnes enim fideles petre merito dicuntur, quia ipse quoque petra dicitur Christus; sic enim ipse Dominus Petro apostolo  dixit: Tu es Petrus, et super hanc petram edificabo Ecclesiam meam . Quapropter omnes de petrarum firmitate predicant, qui apostolorum ac prophetarum traditionibus sua dicta confirmant.

uers. 13. Rigans montes de superioribus suis, de fructu operum tuorum satiabitur terra. Superius dixit altos montes fuisse preteritos, et conualles humillimas fontibus irrigatas; nunc ipsos quoque montes supernis aquis predicat esse complutos [mss. A., B., F., completos], ne quid a Domini munere uideretur exceptum. Paulus enim prius ingens atque arduus persecutor Ecclesie, irrigatus aqua spirituali, quam fecundos fructus probatus est edere Christianis! Quod quotidie Dominus agit, ut doctores paganorum post  conuersionem magistros faciat esse fidelium. Sed isti tales de superioribus irrigantur, quando conuersi se errasse cognoscunt. Sequitur, de fructu operum tuorum satiabitur terra. Cum fructum terra pariat, quemadmodum poterit ex fructibus calcabilis ista terra satiari? Fructibus autem terra satiatur, quando peccatores in melius commutati, utilia nimis et salutaria ipso largiente percipiunt. Sic enim terra satiatur, quando aliquis ab obstinatione liberatus, preconia Domini didicisse cognoscitur.

uers. 14. Producens fenum iumentis, et herbam seruituti hominum, ut educat [mss. A., B., F., educas] panem de terra. Excolit quod superius dixit, ut terra illu celesti imbre satiata producat fenum iumentis, id est eleemosynas faciat his qui passim petunt, de  quibus dictum est: Omni petenti te tribue . Iumenta enim appellati sunt, quia uerecundiam non habentes propter ingluuiem uentris, in egentium uoces petulanter erumpunt sicut iumenta, que dum esuriunt, nequaquam possunt a propriis uocibus abstinere. Herbam uero seruituti hominum, hoc est, ut illi necessaria tribuantur, de quo scriptum est: Desudet eleemosyna in manu tua, donec inuenias iustum cui eam tradas. Hic enim homines appellati sunt, qui ratione plenissimi indigentiam suam tolerantie uiribus tegunt. Sic duo genera egentium talibus allusionibus exprimuntur. Sequitur, ut educat panem de terra. Educitur panis de terra, quando Domini precepta complentur, ut de istis carnalibus atque uisualibus cibus fiat unde anima celesti refectione pascatur.  Panis enim uere noster est Christus, qui tunc de terra producitur, quando aliquid indigentibus eius consideratione prestatur. Siue hoc potest de predicatoribus dici, qui celestibus diuitiis imperitorum hominum indigentias misericorditer expleuerunt.

uers. 15. Et uinum letificet cor hominis, ut exhilaret faciem in oleo, et panis cor hominis confirmet. Dixerat superius, ut educat panem de terra; sed ne istum panem communem deberes accipere 350 de quo caro nostra reficitur, subiungit hec tria spiritualiter sentienda. Nam cor pro rationabili intellectu poni frequens Scriptura testatur; quapropter uinum letificat cor hominis, cum sacratum fuerit in sanguinem Domini Christi. Hinc nos inebriari licet, sicut scriptum est: Et poculum tuum inebrians, quam  preclarum est ! Ipsum est enim reuera merum quod letificat mentem, non quod ad reatum uitiaque perducit. Ebrietas sobria, satietas felix, que merito letificare dicitur, quia nichil ibi culpabile reperitur. Exhilaratur quoque facies in oleo, cum regale chrisma conficitur, sed illa facies de qua dictum est: Accedite ad eum et illuminamini, et uultus uestri non erubescent . Sequitur, et panis cor hominis confirmet. Iterum cor ponitur, ut dictum pro sapientia sentiatur. Nam si corporaliter uelis aduertere, nunquid panis cor hominis, non etiam reliqua membra confirmat? Nam inspice proprietates uerborum, ut hec reuera cognoscas ad intellectum rerum posita fuisse celestium. De uino dicit, letificat cor  hominis. Si uinum mundiale uelis accipere, non solum cor, sed omne corpus ad tempus letificare cognoscitur, cum tamen frequenter et ad rixas incitet, et ad excessum aliquem presumptionis instiget. Sed cor pro mente positum est, unde sapere dicimur, unde et intelligere bona malaque sentimur. Item si et istud oleum putemus quo generaliter mundus utitur, quomodo potest exhilarare faciem, dum semper animi sit gaudium, quod exit in uultus? Panis autem quemadmodum poterit confirmare cor solum, quod pro totius corporis refectione percipitur? Sed hec potius ad anime partes referenda sunt, que perfectos efficiunt Christianos.

uers. 16. Saturabuntur ligna siluarum, et cedri Libani quas plantasti. Ligna siluarum plebem significant  ingentium populorum, qui Ecclesie catholice de dumosis atque incultis nationibus aduenerunt. Hec indicant homines utique mediocres. Cedri autem Libani declarant nobiles ac potentes, qui in humano genere tanquam cedri eminere noscuntur. Sed ut ipsos quoque sequestraret ab hereticis et paganis, qui in hoc seculo maxima potestate subuecti sunt, addidit, quas plantasti: id est, que tua predestinatione sunt in religionis amenissimo paradiso constitute, sicut dicit in Euangelio: Omnis plantatio quam non plantauit Pater meus celestis, erudicabitur . Sed nec interpretatio nominis ipsius pretereunda est, quando nobis aliquam significantiam prodere declaratur. Libanus interpretatur candidatio. Seculi autem huius potestas quedam uidetur esse  festiuitas, ubi diuites homines ac potentes excelsi atque proceri, quasi in Libano monte nascuntur, qui tamen ad ueram religionem Domini munere peruenerunt.

uers. 17. Illic passeres nidificabunt, fulice domus dux est eorum. Illic, in cedris uidelicet quas plantasti, passeres nidificabunt. Passer enim minuta et cautissima nimis auis est, monachorum significans paruitatem, qui in cedris Libani, id est in patrimonio potentium Christianorum uelut in quibusdam ramis monasteria sibi quasi nidos aliquos edificare monstrantur, eorumque robore sustentati, uelut passeres laudes Domini assidua uoce precinunt. Celestis in terra uita, imitatio fidelium angelorum, spiritualiter in carne uiuere, et mundi uitia non amare; uitam  presentem contemnere, et future beatitudinis gaudia semper exquirere: ad postremum ipsius templum fieri, cuius imaginem conditio humana suscepit. Amenus reuera paradisus, in quo tanta florent poma uirtutum. His enim tale propositum est, hostes suos non reluctando uincere, sed patiendo superare. Triumphus omnis illis est in proprii corporis passione; et tunc aduersarios efficaciter uincunt, quando laudabili humilitate succumbunt [mss. A., B., F., florent]. Reuera milites Christi, qui nullam presumptionem in humanis uiribus ponunt, sed aduersa omnia uirtute Domini superare se posse confidunt. Hi cum aliis non habent iurgia, sed secum semper litigant: miserentur omnibus, sibi solis non parcunt: et celesti caritate  flammati, bona que sibi euenire cupiunt, aliis communicare contendunt. Sed magna est gloria illi arbori ubi nidus iste compingitur. Audiat enim a Domino se fuisse plantatum, qui tale continere noscitur institutum. Sequitur, fulice domus dux est eorum. Fulica mansueta auis et nigra est, anate quidem paruior, sed corporis positione consimilis, que in stagnis delectabiliter commoratur. Hec ad baptizandos bene refertur, qui in sacratissimi fontis gratia perseuerant. Horum itaque mansiones, id est baptismatis perseueratio, dux est passerum qui in cedris nidificant; scilicet quia omnium Christianorum sacer fons dux est, dum eos ad celorum regna perducit.

uers. 18. Montes excelsi ceruis, petra [ms. G. et ed., petre] refugium herinaciis. Ceruus est   uenenosorum serpentium uorax, spinosa transcendens, et summa agilitate preditus, habitare diligit in montibus altissimis. Huic merito comparantur fideles, qui diabolum uorant, quando nequitias eius ad Domini laudem gloriamque conuertunt, uitiaque huius seculi quasi spinas bona conuersatione transiliunt; et habitant in montibus, id est apostolis et prophetis, qui sanctis predicationibus suis in hoc mundo solida cacumina esse meruerunt. Herinacius uero est quem uocamus hericium, animal omnino timidum, natura prouidente semper armatum; cuius cutem in uicem setarum sudes acutissime densissimeque communiunt: cui tamen non sufficit natiua munitio, sed ne aliqua fraude possit intercipi, refugium habet semper in saxis. Huic competenter aptatur,  qui peccatis suis hispidus futura iudicia metuens, petram Christum firmissimum noscitur habere refugium. Merito ergo ista animalia tales nobis indicant uiros, qui nunquam se a Domini soliditate disiungunt. Et uide quia passeres cedrorum alta petunt; fulice aquarum se habitatione defendunt; cerui montes eligunt; hericii petrarum se tuitione communiunt. Sic per diuersas aues atque animalia, Christianorum nobis uite diuersitas indicatur.

uers. 19. Fecit lunam in tempora [ms. G. et ed., tempore]; sol cognouit occasum suum. De terrenis ad celestia transitum facit; sed et ipsa quoque sub quibusdam allusionibus indicantur. Luna  significat Ecclesiam, que in temporibus  facta est, quando eam minui contingit et crescere; que tamen sic minuitur, ut semper redeunte 351 integritate reparetur. Solem uero in hoc loco merito accipimus Dominum Saluatorem, de quo impii in fine mundi dicturi sunt: Errauimus a uia ueritatis, et iustitie lumen non luxit nobis, et sol non ortus est nobis . Quod utique de isto sole communi non poterat dici, quando scriptum est: Qui solem suum oriri facit super bonos et malos . Iste ergo cognouit occasum suum, id est, gloriam sue passionis agnouit, cum suis discipulis diceret: uenit hora, et Filius hominis tradetur in manus peccatorum . Merito ergo post illa genera Christianorum, que superius per diuersas significantias uidentur  expressa, ad crementum rerum de Ecclesia et de ipso Domino constat esse subiunctum.

uers. 20. Posuisti tenebras, et facta est nox; in ipsa pertransibunt omnes bestie siluarum.

uers. 21. Catuli leonum rugientes ut rapiant, et querant a Deo escam sibi. Hic duos uersus simul sociauimus pro necessaria contextione uerborum. Posuit enim tenebras, quando tempore passionis sexta hora obscuritatem mundus accepit. Tunc reuera nox facta est discipulis atque credentibus, quando Petrus anxio errore confusus negando tertio, fidei perdiderat claritatem. Nox ergo et illis fuit, qui carnaliter intuendo, in illa cruce Christum mori communiter estimabant. In hac itaque nocte bestie siluarum, id est demonia, et catuli leonum, quos diaboli corrupta uoluntate  genuerunt, ad deuorationem querentes aliquos exierunt, ut escam malitie sue  reperirent. Nihil enim a quoquam fieri potest, nisi quod ipse secreto iudicio aut ad probationem, aut ad uindictam faciendum esse permiserit. Catuli enim dicti sunt eo quod calleant sensu narium. Nec moueat quod superius diximus bestias siluarum multitudines accipi debere nationum; et hic uidetur significare diabolum cum ministris, quando [ed., quoniam] iste in Scripturis diuinis creberrimus usus est, ut una res personis sibi discrepantibus applicetur, sicut de monte diximus et leone.

uers. 22. Ortus est sol, et congregati sunt; et in cubilibus suis se collocabunt. Cum in passione Domini facte fuissent tenebre, demones ad escam sibi querendam,  permittente Domino, proruperunt: quia inuenire poterant corda titubantium. Tunc autem quando ortus est sol, id est Resurrectio sancta declarata est, in maiestatem eius minime sustinentes, in suis se trepidi cubilibus abdiderunt, id est in pertinacium pectoribus collocarunt; ut quia cunctis suadere non poterant, saltem quos deceperant, possiderent. Sol enim dictus est, quod solus ita lucet, ut ex eo dies fiat.

uers. 23. Exiet [mss. A., B., F., Exiit] homo ad opus suum, et ad operationem suam usque ad uesperam. Quoniam superius dixerat ortum solem, congruenter adiunxit unumquemque hominum in hac uita egredi ad suas operas exercendas. Iste enim usus est mortalium, ut quandiu in hoc mundo sumus,  ueniente die diuersarum actionum qualitatibus occupemur; unus enim agrum colit, alter se bellis exercet, iste discit, ille docet; nonnulli regnant, multi seruiunt; et quidquid fragilis mortalitas agit, uespera, id est seculi fine probatur concludi.

uers. 24. Quam magnificata sunt opera tua, Domine! omnia in sapientia fecisti; repleta est terra creatura tua. Post enumerationem figuratam rerum, fideique nostre narrata mysteria, uenit propheta ad modum secundum, ubi laudes paternas post tanta miracula conuenienter exclamat. Dicendo enim, Quam, admirari se posse magis quam explicare professus est. Et merito sic cepta est laus eius, cuius preconia nulla sufficienter preualet complere creatura.  Nam non solum hoc hominibus arduum, uerum etiam ipsis quoque angelis probatur immensum. Quantum enim magnificata sint opera eius, inferiora declarant. Sequitur enim, omnia in sapientia fecisti. Ista igitur sapientia Filius est, sicut dicit Apostolus: Christum Dei uirtutem et Dei sapientiam, per quem omnia facta sunt, et sine ipso factum est nichil . Et ut cooperationem eius uirtutis [ed., uirtutemque] ostenderet, Patri dicit operante Filio: Tu fecisti. Hoc etiam et de Spiritu sancto idem ait Apostolus: Omnia cooperatur unus atque idem Spiritus, diuidens singulis prout uult . Unde datur colligi [ed., intelligi] quod cooperatio sancte Trinitatis his exemplis euidenter possit agnosci. Addidit, repleta est terra creatura tua. Non quidem  similibus rebus ubique terra completa est, sed tamen quamuis eremus propter solis ardorem, uel propter nimium frigus animantibus uacuus esse uideatur, quibuscunque tamen rebus creatura Domini terra completa est. Siue magis illud debet intelligi: quia creatura religionis catholice, quam Dominus Saluator instituit, omnis terra repleta est, quando uniuersalis Domino deseruit Ecclesia. De ipsa enim dicit Apostolus: Si qua ergo in Christo noua creatura est; uetera transierunt, ecce facta sunt omnia noua . Et alibi: Exuentes uos ueterem hominem cum actibus suis, induite nouum, qui secundum Deum creatus est in iustitia . Ipsa scilicet creatura totus orbis impletus est; unde et alius psalmus dicit: Et dominabitur a mari usque ad mare, et  a flumine usque ad terminos orbis terre .

uers. 25. Hoc mare magnum et spatiosum manibus; illic reptilia quorum non est numerus, animalia pusilla et magna. Et in hac quoque parte usque ad diuisionem, figura est parabole, que diuersis ac decoris comparationibus explicatur. Sed quamuis in capite huius uersus de mari nauigero dicere uideatur, tamen de hoc seculo congruenter accipitur, ubi diabolice sine numero serpere probantur insidie, malitiaque demonum uelut quibusdam fluctibus animarum uoluntas instabilis [ed., inestimabili] commouetur. Mare enim ipsi reddunt, dum naufragare compellunt: quia dubium non est illum undas immanissimas pati, qui mergitur gurgite peccatorum. Mare quippe a meando dictum est, quod semper eat ac redeat [mss.  A., B., F., accedat et recedat]. Sed isti spiritus innumerabiles nobis, Deo comprehensi sunt, qui arenam maris et pluuiarum guttas enumerat; et ne omnino incomprehensibiles linquerentur, quantitate, non qualitate eos definiuit. Denique de eis dicitur, animalia pusilla et magna; quoniam inter ipsos et maiores esse nequitie probantur omnimodis et minores.

uers. 26. Illic naues pertransibunt; draco iste quem formasti ad illudendum ei. Illic, in mundo scilicet, quem superius mare dixit. Naues autem merito significantur Ecclesie, que periculosos fluctus mundi per lignum gloriose crucis euadunt, portantes 352 populos, qui signo fidei crediderunt. In his nauibus habitat  Christus, qui si a credentibus excitetur, dicit immanissime tempestati, ut quiescat, et quiescit. Sequitur, draco iste quem formasti ad illudendum ei. Hic aperte diabolum significat, qui uere draco dicitur propter uenenum quod Eue prime mulieri pestiferis suasionibus inspirauit. Iste creatus bonus est, sicut in Genesi legitur, Fecit Deus omnia ualde bona ; sed postquam sua uoluntate peccauit, a Deo ita formatus est, ut ei illuderetur ab angelis, quando propter exsecrabilem peruersitatem natiua dignitate priuatus est. Sic enim dicit Dominus in libro Iob: Non est quidquam simile ei factum super terram . Ad illudendum ei, ab angelis meis. Illuditur enim ei ab angelis Dei, siue per iustissimas increpationes, ut qui creatus est ad obsequium Domini, fedis uideatur  peruersitatibus implicari. Siue magis illuditur, quando ei anime confitentium imperio superno de perniciosa potestate tolluntur. Illuditur etiam et a fidelibus uiris, dum incentiua uitiorum eius detestabili horrore refugiunt. Audis draconem, sed non omnino timeas atrocem; sic enim formatus est, ut ei beneficio Domini et ab ipsis quoque hominibus possit illudi. Inuoca qui illum calcat, et incipis non timere qui deuorat; scriptum est enim: Super aspidem et basiliscum ambulabis, et conculcabis leonem et draconem .

uers. 27. Omnia a te exspectant, ut des illis escam in tempore opportuno. uersus iste illud significat, quod et alibi dictum est: In uoluntate tua, Domine, uniuersa sunt posita; et non est qui possit resistere uoluntati tua  . Nam cum dicit, Omnia, ostendit quoniam uniuersa Dei nutu uiuunt, quo et auctore creata sunt. Nam et draco spiritualis, cuius esca hominum deceptio est, nisi Domino permittente non preualet quidquam sua potestate perficere. Deus enim quem pro malis suis abiicit, fit diaboli pabulum. Quapropter si in escam inimici nolumus dari, non debemus esse terreni: quia sic in principio maledictus est, ut terram comedat, sicut scriptum est: Super pectus tuum et uentrem gradieris, et terram comedes omnibus diebus uite tue . Quod si misericordia Domini celestes efficimur, ab esca diaboli omnimodis reddimur alieni. Addidit quoque, in tempore opportuno, ut non solum Dominus creaturis suis escam tribuat, uerum etiam illam sub opportunitate temporis largiatur.  uolebat enim Iob tentare diabolus, sed hoc non potuit efficere, nisi id potestas Dominica permisisset. Nam et ille sanctissimus cognoscebat se Domini permissione tentari, et ad omnia respondebat: Dominus dedit, Dominus abstulit, sicut Domino placuit ita factum est: sit nomen Domini benedictum . Hec est enim uera firmaque sententia, quod in Domini uoluntate  cuncta sint posita.

uers. 28. Dante te illis, colligent; aperiente te manum tuam, uniuersa replebuntur ubertate. Adhuc in exponenda superiore sententia perseuerat; ut cum diabolica iniquitate uexamur, non illum credamus hoc ex sua potestate presumere, sed potius ad illum recurramus sine cuius permissu nec facere quidquam  potest, et celerius uictus abscedit. Dicit enim: Dante te illis colligent, ut intelligas quia nisi datum fuerit illis, quidquam colligere non ualebunt. Sequitur etiam quod et ad prospera possis aptare, aperiente te manum tuam, uniuersa replebuntur ubertate. Constat enim ibi esse rerum omnium causas, unde ubertas conceditur, et copia sine fine prestatur. Manus autem significat potestatem, per quam abunde cuncta replet, et mirabiliter uniuersa disponit.

uers. 29. Auertente autem te faciem tuam, turbabuntur; auferes spiritum eorum et deficient, et in puluerem suum reuertentur. De illis modo dicit qui concessa Dei munera minime profitentes, quod poterant suis uiribus applicabant. Contra quos Apostolus dicit: Quid enim habes quod non accepisti? Si autem accepisti, quid  gloriaris quasi non acceperis ? Et in alio psalmo de tali legitur: Ego dixi in mea abundantia: Non mouebor in eternum . Ab his ergo talibus dum auerterit Dominus faciem suam, nudati magno presidio sine dubitatione turbantur; et mox ut ille spiritus superbie, quem de rerum ubertate conceperant, ablatus fuerit, omnino deficiunt, et ad conuersionem [ed., confessionem] saluberrimam redeunt, qui in suis presumptionibus errauerunt. Petant ergo isti remedia, sua uulnera propria detegant, ut curentur, et dicant: Exaudi me, Domine, quoniam defecit spiritus meus: ne auertas faciem tuam a me . His prestat Dominus proficuam medicinam. Sublato enim spiritu nequitie, quo inflammabantur errantes, necesse est ut ad puluerem suum  redeant, id est ad humilem confessionem, in qua indigentiam sue fragilitatis agnoscunt; et feliciores esse incipiunt, cum a sua presumptione discedunt. Inspicienda est autem hoc loco administratio Domini, qua mundus regitur, quali breuitate, uel qua proprietate discripta sit [mss. A., B., F., omnia descripta sunt]. Nam cum nos respicit, omnia profutura succedunt; et cum se auerterit, humana indigentia salutari presidio nudata succumbit.

uers. 30. Emitte spiritum tuum, et creabuntur, et renouabis faciem terre. Ecce illa que exspectabatur medicina prouenit. Recreati sunt utique, qui se puluerem humiliter agnouerunt; his enim istud accidit qui diuina gratia reparati, mortis probantur euasisse pericula. Toties enim nos Dominus creat, quoties de  uetustate peccati in nouum hominem instaurare dignatur, sicut in quinquagesimo psalmo legitur: Cor mundum crea in me, Deus . Respice etiam quia ubi defecimus nostrum puluerem dixit; ubi reparamur, Spiritum Domini esse profitetur, ut nemo suis meritis applicare possit quod munere Creatoris acceperit. Audiant sacrilegi Spiritum sanctum esse Creatorem; dicit enim: Emitte spiritum tuum et creabuntur. Audi et alibi, ubi Creator Spiritus sanctus edicitur; ait enim Iob: Spiritus diuinus qui fecit me ; nam cum diuinum appellat, et Deum et Creatorem Spiritum sanctum euidenter ostendit.

uers. 31. Sit gloria Domini in seculum seculi; letabitur  Dominus in operibus suis. Adhuc ipsum docet magister bonus, ne erremus elati: optans esse quod nunquam potest aliquando deficere. Dicitur enim: Sit gloria Domini, non cuiuslibet alterius. In seculum seculi, id est in eternum, quia laudis eius nullus est finis, quando et in hoc seculo apud fideles Domini perpetua laus 353 habetur, et post istud seculum a beatis eterna persoluetur. Letabitur enim quod dictum est, promissio futuri temporis est, non presentis. Et inspice quod ubicunque commemorat operibus, suis dixit, non tuis: ne toties admoniti insanum Pelagii sequeremur errorem, cuius nefandum uenenum hinc euidenter agnoscimus, contra quod toties antidotum celeste porrigitur, ne futura pericula grassarentur.

 uers. 31. Qui respicit terram, et facit eam tremere, qui tangit montes, et fumabunt [ed., fumigabunt]. Iam de illis dicit qui per Domini gratiam illuminati, peccata sua preterita contremiscunt, cum se grauiter errasse cognoscunt. Sed securior est illa humilium tremefactio, quam superborum insana presumptio. Petrus enim tunc ad ueniam redire meruit, quando se admisisse magnum crimen expauit. Sic enim et alius propheta dicit: Super quem requiescit Spiritus meus, nisi super humilem, et quietum, et trementem uerba mea ? Hoc etiam monet Apostolus: Cum timore et tremore uestram ipsorum salutem operamini . uides ergo quam uotiuus, quam stabilis [ed., spiritualis] sit tremor iste, qui et ueniam parturit et salutem. Sed uide quibus ista contingunt,  scilicet quos ipse dignatus fuerit intueri. Sequitur, tangit montes et fumabunt [ed., fumigabunt]. Montes hic peccatores nimia elatione turgentes debemus accipere, qui dum fuerint Domim indignatione percussi, rerumque mundanarum amissione priuati, tunc ad salutares lacrymas currunt, et quosdam fumiferos de se tristitie globos tanquam incensum suauitatis emittunt, qui ad superna conscendunt, misericordiam impetrare probantur Domini Christi. Fumus enim hic in bono positus est; quippe qui nos ad absolutionis facit gratiam peruenire.

uers. 32. Cantabo Domino in uita mea; psallam Deo meo quandiu ero. Decursis duabus partibus sub uaria allusione uerborum, uenit ad tertium modum, ubi se sub eternitate dicit laudes Domini cantaturum. Nam  cum ait: Cantabo Domino in uita mea, tempus significat, cum in hoc mundo degere uidebatur. Sic enim fit uita ista reuera uitalis, si laudes Domini continua exsultatione cantentur. Et ne crederes laudes istas morte posse finiri, adiecit, psallam Deo meo quandiu ero; scilicet in futuro seculo, ubi et esse perpetuum est, et psalmodia non habet finem. Pulchre autem positum est, quandiu ero; nam dum immortalis iam factus, quandiu est cupit psallere, semper utique laudes Domini uelle probatur edicere. Quo indicio deciaratum est quid sint acturi qui in illam patriam meruerint feliciter intromitti. Laudabunt iugiter Dominum, quia eum semper uidebunt, dum illa pulchritudo inenarrabilis excitat preconium sine fine diligentis.

 uers. 33. Suauis sit ei laudatio mea: ego uero delectabor in Domino. Due quidem res sunt, sed utreque sibi parili societate consentiunt. Sic enim Domino fit suauis nostra laudatio, si nos delectemur in Domino; quantumque ille nobis dulcescit, tanto [mss. A., B., F., tantum] illi efficimur cariores. In se enim unusquisque reperit, qualis apud maiestatem illam esse possit. Amans diligitur, negligens spernitur, desiderans sustinetur. Sit ergo nobis Diuinitas dulcissima, ut et uita nostra ei reddatur accepta. Pro nobis enim iubemur ut ex toto corde, ex tota anima, ex tota uirtute Deum diligamus; ut in ea iterum mensura ipsius dono dilectionem recipere mereamur.

uers. 34. Deficiant peccatores a terra, et iniusti ita ut non sint. Benedic, anima mea, Domino. Deficiunt a  terra peccatores, dum terrena cupiditate priuati, per Dei gratiam ad meliora studia concitantur; et iniqui simili modo deficiunt, quando mali iam esse desinunt. Hec enim magis oratio quam maledictio est: quia omnis iustus cum Dei Ecclesiam cupit augeri, peccatores optat sine dubitatione conuerti, maxime cum nouerit desiderabilem aduentum Domini usque ad predestinatorum numerum posse suspendi. Sequitur, Benedic, anima mea, Domino. Dignum initium psalmi, dignus et finis, illum semper benedicere qui nequaquam desinit fidelibus aliquando prestare. Hec quoque similitudo sententie  sicut illa superior, ad illos referenda est qui, prestante Domino, religiosa principia uite sue cum glorioso fine iunxerunt.



Conclusio psalmi.


Audiuimus, bone rex, quanta nobis de ueritatis arcano sacramenta profuderis, docuisti quemadmodum tendatur celum, supra celos autem aque sint posite, lunam factam in tempora [ed., in tempore], solem occasum suum in magnum mysterium cognouisse. Discant potius hanc esse ueracem conditionem rerum superflue studiosi, qui de stellarum cursu uanis supputationibus eluduntur. Audiant magistrum celestem, doctorem ueracem, narratorem creature sue, qui ad ineptas exquisitiones currunt; qui dum discipuli falsarum opinionum esse cupiunt, cognoscende ueritatis tempora perdiderunt.



EXPOSITIO IN PSALMUM CIu.



Alleluia.


Hoc uerbi decus a presenti psalmo fecit initium, nec ante a quoquam reperis positum, quamuis multi scriptores fuerint primitus Hebreorum. Scire autem debemus Alleluia neutri generis esse definitum; quod et sanctus Hieronymus in expositione eiusdem psalmi euidenter designat, quod eum in Hebraicis fontibus credimus inuenisse. Et ideo ubicunque se locus attulerit, a doctissimo uiro prefixam regulam subsequemur: quoniam unum atque integrum manere debet, quod nullius lingue presumptione mutatum est. Alleluia enim apud ipsos dicitur, laudate Deum; id est, allelu, laudate; ia quippe inuisibilem significat Deum; quod unum ex decem nominibus esse Dei, in  epistola ad Marcellam Hieronymo traditur exponente, qui dixit: Primum Dei nomen est El, id est, fortis. Deinde Eloim et Ele, quod utrumque dicitur Deus. Unde geminatum frequenter inuenitur, ut est, Deus Deus meus, respice in me : et illud, Deus Deus meus, quare me dereliquisti? et, Deus Deus meus, ad te de luce uigilo , et his similia. Quartum Sabaoth, quod est exercituum. Quintum Helion, quem nos excelsum dicimus. Sextum Esereheie, quod 354 in Exodo legitur: Qui est misit me . Septimum Adonai, quem nos Dominum generaliter appellamus. Octauum la, quod Deo tantum applicatur, et in Alleluia extrema syllaba sonat. Nonum Tetragrammaton, quod ineffabile nuncupatur. Decimum Saddai, id est robustum et sufficientem ad  omnia perpetranda, et cetera. Nouus plane titulus et dicti ipsius breuitate conspicuus; hoc Ecclesiis uotiuum, hoc sanctis festiuitatibus decenter accommodum. Hinc ornatur lingua cantorum: istud aula Domini leta respondet, et tanquam insatiabile bonum tropis semper uariantibus innouatur. Et ideo exspectanda [ed., expetenda] sunt suauia dicta psalmorum, quibus tam dulcis preco premittitur. Quid enim sequi potest, hinc datur intelligi, ubi et titulus ipse laudatio est. Notandum preterea quod per omnes hos uiginti psalmos qui Alleluia titulo prescribuntur, id est presentem CIu, Cu, CuI, CX, CXI, CXII, CXIII, CXIu, CXu, CXuI, CXuII, CXuIII, CXXXIu, CXXXu, CXLu, CXLuI, CXLuII, CXLuIII, CXLIX, CL, Domini magnalia describantur, et copiosa in eis exsultatione gaudetur [mss. A., B., F.,  gaudendum]. Quorum numerus parili societate Noui et ueteris Testamenti gloriam fortasse designat, ut potentia Creatoris semper debeat et ubique laudari. Euidentiorem uero causam non inuenimus, cur in his tantum psalmis Alleluia sit positum.



Diuisio psalmi.

Sciens propheta populum Hebreorum offendisse frequenter Dominum , prima parte fideles admonet ut eum spiritualiter semper exquirant. Secunda per patriarcharum exempla eorum corda confirmat, ostendens illos a Domino non fuisse derelictos, qui eius imperio seruierunt. Tertia parte dinumerat quanta et qualia patribus eorum uirtus  diuina prestiterit: pericula Ioseph honoresque describens, introitum in Aegyptum commemorans Hebreorum. Quarta refert quemadmodum Isreliticus populus ab inimicis suis iussione Domini per Moysen et Aaron diuersis plagis Aegyptiorum fuerit uindicatus. Quinta describit quanta Hebreis prestiterit in deserto; ut non in temporalibus bonis gauderent, sed ut magnis beneficiis deliniti, iustificationes eius et legem deuoto pectore custodirent. Sic longitudo psalmi compendio diuisionum per partes missa dulcescit.



Expositio psalmi.

uers. 1. Confitemini Domino, et inuocate nomen eius; annuntiate inter gentes opera eius. In hoc uersu tribus constat partibus ordo dictorum. Primo dicit, Confitemini  Domino, id est, laudate eum, et bonis factis gratiam uobis Diuinitatis acquirite: quia idipsum est laudare Dominum, ore illi honorem deferre, et operibus eius iussiones efficere. Illa enim confessio hic intelligenda est, que Domini preconia celebrare non desinit, quando et subsequentia tale uotum actionemque declarant. Deinde Dominum commonet inuocari; ut post ministerium sanctissime laudis grate possimus audiri. Premittendum est enim boni aliquid, ut Iudex nos placatus exaudiat. Tertio dicit, annuntiate inter gentes opera eius; quod bene potest gloriosis euangelistis, et sanctissimis apostolis, et nunc sacerdotibus conuenire, qui per gentes uniuersas magnalia eius annuntiare noscuntur.

uers. 2. Cantate ei et psallite ei, narrate omnia mirabilia  eius. Exponit quod superius dixit, Confitemini Domino. Cantate enim ad hymnos pertinet offerendos; psallite ad pias operas explicandas. Et tunc dixit narranda mirabilia, quando fuerint duo ista premissa. Omnia enim, significat ista que dicturus est. Non est enim humanarum uirium omnia narrare que uirtus Diuinitatis operatur, sicut in centesimo quinto psalmo dicturus est: Quis loquetur potentias Domini, auditas faciet omnes laudes eius ? Sed istud schema dicitur a parte totum, quod in Scripturis diuinis frequenter inuenies; nec aliter recte potest Euangelii dictum illud intelligi: uerbum caro factum est, et habitauit in nobis ; quasi non et animam simul assumpserit, quam specialiter liberare dignatus est.

 uers. 3. Laudamini in nomine sancto eius; letetur cor querentium Dominum. Ne quis forsitan suis uiribus applicaret, cum boni aliquid operatur, cautus doctor fragiles monet dicens, non in sensu proprio, sed in Domino esse gloriandum; ut iactantiam falsam refugiant, cum hec a Diuinitate concessa esse cognoscant; sicut et in alio psalmo legitur: In Domino laudabitur anima mea . Non ergo uetat ut laudemur, quia bonis actionibus non potest res ista denegari; sed ut in Domino laudemur, qui prestat illa que bene gerimus. Et ut consolationem de tali re sumerent, adiecit: Letetur cor querentium Dominum; scilicet inde letetur, si predicatur in Domino; non autem si de suo posse laudatur. Precipuum nobis et gloriosum siquidem esse debet, quando nomen  eius extollitur, qui nobis beneficia profutura largitur. Unde nimie impudentie fuit aliquid quosdam aduersus hoc dicere, contra quos non tam crebra testimonia, sed pene lex tota prolata est.

uers. 4. Querite Dominum, et confirmamini; querite faciem eius semper. Hortatur ut se ad premia futura confirment, qui eum querere delegerunt. Sed istud desiderium, ista inquisitio non est hic aliquo tempore finienda: quoniam addidit, semper, maxime cum legatur: Qui petit accipit, et qui querit inuenit, et pulsanti aperietur . Nam quod dicit, querite faciem eius, presentiam significat, quam solus querit humilis ac deuotus. Iudicem enim desiderare non potest, nisi qui de ipsius pietate confidit; et cum  presentiam eius cupit, a praua se actione suspendit. Quesiuit enim faciem Iudicis, quando dixit Apostolus: Bonum certamen certaui, cursum consummaui, fidem seruaui: de cetero reposita est mihi corona iustitie, quam reddet mihi Dominus in illa die iustus Iudex . Talis ergo iuste faciem iudicis quesiuit, qui se coronandum esse Domini miseratione presensit.

uers. 5. Mementote mirabilium eius que fecit; prodigia eius, et iudicia oris eius. uenit ad secundam partem, ubi patriarcharum nomina et beneficia refert; ut plebs deuota possit aduertere, nullum Domino inani deuotione seruiisse. Mirabilia itaque pertinent ad diuisionem maris Rubri; 355 prodigia ad plagas quas misit in Aegyptum; iudicia oris eius, quoniam cuncta  compleuit que Moysi suo famulo promisisse dignoscitur. Sic in uno uersiculo que subter latius dicturus erat, propositionis loco breuiter ante prefatus est. Hoc tamen totum sentiri mauult de Christo Domino. Quod argumentum dicitur a persona.

uers. 6. Semen Abraham serui eius; filii Iacob electi eius. Subaudiendum est quod superius dixit, Mementote. Perscrutandum est autem quod in magna discretione propheta Abrahe semen, seruos appellat, filios Iacob electos Domini esse commemorans. Iudei enim contumaces quos hic mauult intelligi, carnis Abrahe semen fuerunt; quos merito seruos dicit, quoniam perfidia faciente filii esse noluerunt, quibus ipse Dominus dicit: uos si filii Abrahe essetis, opera Abrahe fecissetis . Filios Iacob uero  significat fidelissimos Christianos, qui heredes Domini esse noscuntur.

uers. 7. Ipse Dominus Deus noster, in uniuersa terra iudicia eius. Monetur semen Abrahe et semen Iacob, ut Saluatorem nostrum non unius gentis Deum, sed Dominum credant esse terrarum. Nam sicut ubique dilatata est Ecclesia, ita per orbem propagata sunt eius sine dubitatione iudicia. Dicendo enim, Ipse Dominus, commonet illum intelligi debere, quem populi Iudeorum crucifigendum esse decreuerunt. Sed qui hanc uocem non aduertunt, ipsi se specialiter a patriarchis alienos esse profitentur.

uers. 8. Memor fuit in seculum testamenti sui, uerbi quod mandauit in mille generationes. Memor fuit, cum promissa compleuit. In seculum, in eternitatem,  quia quidquid Dominus promisit perenni firmitate mansurum est. Testamenti sui, prophetarum significat predicationes, quas de uerbi incarnatione predixerunt. Sequitur, quod mandauit. Mandare est per alium aliquid dicere; quod utique factum est, quando prophetis datum est futura prophetare. In mille generationes; finitum pro infinito positum est, quod tamen seculi istius fine concluditur, ubi generatio humana sequenti sibi etate succedit.

uers. 9. Quod disposuit ad Abraham, et iuramenti sui ad Isaac.

uers. 10. Et statuit illud Iacob in preceptum, et Isrel in testamentum eternum. Ad illud respondet quod superius dixit testamenti sui. Illa enim que in  ueteri Testamento Abrahe et Isaac patriarchis promissa sunt uel iurata, statuit ea, id est firmauit Iacob et Isrel, in Nouo scilicet Testamento quod est eternum. Iacob enim et Isrel Christiana tempora plerumque significare sepe iam dictum est. Nouum uero Testamentum proprie dicitur eternum, quia nullum illi aliud aliquando succedit, in quo est omnium promissorum completa perfectio.

uers. 11. Dicens: Tibi dabo terram Chanaan, funiculum hereditatis uestre. Chanaan interpretatur humilis. Ergo humilium terram conuenienter Christianos accepturos esse significat. Hoc est quod superius dixit, testamentum eternum. Hec enim terra humilitatis et inclinationis sic a fidelibus accipitur, ut eterno munere teneatur. Funiculus autem hereditatis, huius  mundi significat tortuosas angustias, quas Dominus pro salute cunctorum sua passione dissoluit. Illius enim susceptio carnis nostra probatur hereditas, in qua eterna patrimonia uite celestis accipimus, si ea fixe atque integerrime credere mereamur. Nam ista comparatio ab eis tracta est, quibus agri ac possessiones tenso fune diuidebantur.

uers. 12. Cum essent numero breui, paucissimi et incole in ea.

uers. 13. Et pertransierunt de gente in gentem, et de regno ad populum alterum. uenit ad tertiam partem, in qua consequenter enumerat quanta patriarchis uirtus diuina prestiterit. Denique uide quid sequitur.

uers. 14. Non permisit hominem nocere eis, et corripuit pro eis reges.

 uers. 15. Nolite tangere christos meos, et in prophetis meis nolite malignari. Hic tempus illud significat, quando rex Aegyptiorum diuinitus admonitus est ne Abrahe nocere presumeret; quod simili modo de Isaac constat effectum. Quapropter euidenter ostenditur diuina protectio, ut eorum salus non humanis uiribus, sed superno munere prestaretur. Illud quoque perscrutandum est quod supra memoratos patriarchas christos appellare delegerit, cum adhuc non fuisset unctio celebrata. A Saul enim hec res sumpsit initium. Sed quoniam erant in spiritu Christiani, eiusque fidei probantur esse deuoti, sicut de Abraham Dominus dicit: Concupiuit diem meum uidere; uidit et gauisus est , merito  ergo appellati sunt sacro nomine, quos iam Christi fides probabatur amare. Nam et ipsa Domini uerba sunt posita dicentis: Nolite tangere christos meos, et in prophetis meis nolite malignari.

uers. 16. Et uocauit famem super terram, et omne firmamentum panis contriuit. Significat tempora Pharaonis, quando in Aegypto septem annis fames seua grassata est. Et quamuis fames substantialis non sit, sed sola est discessio copiarum, sicut nox appellatur solis absentia: uocata tamen dicitur tanquam aliqua persona subsistens que potuisset audire. Sed Scripturarum diuinarum mos est taliter loqui, ut est illud Apostoli: Qui uocat ea que non sunt, tanquam ea que sunt . Sequitur, et omne firmamentum  panis contriuit, id est triticeum fructum perduxit ad nichilum; quod reuera hominum esse noscitur firmamentum, sicut in superiori psalmo dixit: Et panis cor hominis confirmat .

uers. 17. Misit ante eos uirum; in seruum uenundatus est Ioseph. Ante patriarchas quos superius memorauit, misit Ioseph, quem merito dixit uirum, quia multa passus uiriliter cuncta sustinuit. Considerandum est etiam quod dicit eum Dominum misisse, qui fratrum suorum iniquitate distractus est. Nouit enim Deus bene uti malis alienis; et sicut peccatores precepta eius exsecrabiliter conuertunt, ita illo disponente facta pessimorum ad euentus prosperos transferuntur. Nam uenundatus Ioseph ad seruitium peruenit ad gloriam, et ipse postea fratrum misertus  est, qui eum crudeliter perdere decreuerant. Sic enim omnia illi aduersa feliciter contigerunt, ut missio facta sit Domini, Ioseph dolosa uenditio; sicut et ipse suis fratribus dixit: Pro salute enim uestra misit me Deus in Aegyptum ; et iterum ipse dicit: uos quidem cogitastis de me malum, sed Deus uertit illud in bonum . Que uero pertulerit, consequenter exponit. Ordo autem uerborum talis est: Misit ante eos uirum Ioseph, qui in seruum uenundatus est. 356 Istud enim, Qui, subaudire debemus, ut nobis constet absoluta locutio.

uers. 18. Humiliauerunt in compedibus pedes eius, ferrum pertransiuit anima [ms. F., animam] eius. A preposito Pharaonis Putiphar, Ioseph quidem redactus  est in carcerem; compedes autem accepisse non legitur. Sed fieri potuit ut qui in ergastulo retrusus est, et ferreis nexibus ligaretur, maxime qui in tanto crimine fuerat accusatus. Nec illud discrepat quod ibi narratum est, miseratione custodis carceribus fuisse prelatum; fieri enim potuit ut et ista precederent, et illa sequerentur. Quapropter ipse Scripturas diuinas probabiliter intelligit, qui singulis quibusque locis crediderit inesse ueritatem. Nam et in centesimo tertio psalmo dictum est: Qui facit angelos suos spiritus, quod utique in Genesi non legitur. Sed Spiritus sanctus aliqua in precedenti relatione pretermittit, ut subsequentia gratiam reperiant, cum cause ueritate seruata aliquid nouitatis edicunt. Refert ergo humiliatos pedes in compedibus, ut afflictionem  corporis indicaret. Addidit, ferrum pertransiuit anima eius, ut nec ipsa anima a penis probaretur excepta. Nam quamuis condolendo corpori subiecta sit passioni, habet tamen et proprias penas, cum graui cogitatione torquetur. Pertransiuit anima ipsius ferrum, quando in has redigebatur angustias: ne inter mala que iniuste passus est, preualerent in eum et crimina falsitatis. Ferrum autem hic indicat tribulationem dure necessitatis, que in estuante anima peruagatur, dum de futuris sollicita, iam mala patitur que timere non desinit. Talis illa in Euangelio locutio est, ubi Simeon dicit ad Mariam: Et tuam ipsius animam pertransibit gladius : significans habituram matrem gloriosam tristitiam dominice  passionis. Quod genus locutionis inter propria Scripture diuine credimus adnotandum.

uers. 19. Donec ueniret uerbum eius. Eloquium Domini inflammauit eum. Superiori sententie hic uersus adiunctus est. Dicit enim tandiu cogitationem Ioseph fuisse grauissimam, donec tempus ueniret, ubi uerbum eius a rege Pharaone pro interpretando somnio quereretur. Tunc enim et gloriam reperit, et claustra carceris letus euasit. Sed quod dixit, uerbum eius, loquentis indicat propriam uocem. Ceterum ipsius non fuit, quod ei diuina inspiratione collatum est. Denique sic sequitur, Eloquium Domini inflammauit eum. Inflammauit, utique ad loquendum uiuaciter incitauit, ut coram principe futura diceret cum fiducia ueritatis. Intus enim celestis flamme lumen  accepit, ut preuideret talia que regni illius sapientes doctoresque superarent.

uers. 20. Misit rex et soluit eum; princeps populorum et dimisit eum. Misit significat ministros qui regiis iussionibus obsecundant. Regem, Pharaonem dicit, in cuius regno fuerat carceri mancipatus. Soluit, scilicet a reatu quo tenebatur astrictus. Sequitur, Princeps populorum et dimisit eum. Ipse est princeps Pharao, quem superius regem dixit; sed propter gratiam locutionis uerba uariauit. Dimisit eum, id est claustra carceris fecit exire; ut qui terrarum Dominum a cogitationum angustiis liberauerat, ipse iam nullatenus ergastula pateretur. Sed ne sola illi concessa uideretur esse dimissio, dicit etiam quo honore ditatus est.

 uers. 21. Et constituit eum dominum domus sue, et principem omnis possessionis sue.

uers. 22. Ut erudiret principes suos sicut seipsum, et seniores suos prudentiam doceret. In his duobus uersibus, quam potestatem dederit Pharao Ioseph, euidenter exponit. Constituit eum dominum domus sue, et principem omnis possessionis sue, quando eum currum fecit ascendere, et preconis uoce celeberrima nuntiari hunc secundum dominum esse post regem. Que potestas a prefectis hodieque retinetur, qui et uice sacra iudicant, et cunctarum prouinciarum potestatem maximam habere noscuntur. Sed in his rebus ditionem dedit illi, quam sibi. In subsequenti autem uersu, supra ipsum cognoscitur esse quod tribuit; dicit enim, ut erudiret principes suos sicut  seipsum. Hoc secundum gentilem intellectum Pharaonis debemus accipere, qui credebat primarios populi sui in hanc sapientiam peruenire potuisse, ut et ipsi somniorum interpretes esse mererentur, et ad tantam doctrinam scientia eorum potuisset adduci, ut consulti de re dubia certa loquerentur. Nam si eos sancto uiro in discipulatum fidei tradidisset , fuisset utique illis Synagoge ordo nouiter institutus. Sed cum talia non legantur, minime religionem desiderasse, sed tantum diuinationis eius gloriam quesiisse credendus est more gentilium, qui futurorum [ms. G. et ed., ad futura] cupidi, unde proueniat ipsa reuelatio, non appetunt intueri.

 uers. 23. Et introiuit Isrel in Aegyptum, et Iacob habitauit in terra Chanaan. Ordinem rerum competenter exsequitur, quia post illa que dicta sunt, iubente Pharaone cognatio Ioseph ad terras Aegypti eodem ordinante deducta est; quod Genesis suauis textus explanat . Sed Isrel qui dictus est, ipse est et Iacob. uerum ne eadem uerba repeteret, diuersitate nominum reuelationis sue dicta uariauit; nam Isrel egressus ex Aegypto habitauit in terra Chanaan. Chanaan uero fuit filius Cham nepos Ne, ex quo Aegyptii trahere leguntur originem.

uers. 24. Et auxit populum suum nimis, et confirmauit eum super inimicos eius. Auxit populum suum fecunditate nascendi, quando ibi rarissima fuit mulier que non habuit partum. Confirmauit autem eum  super inimicos suos, quando illis crescentibus, Aegyptiorum turba notissimis plagis uehementer affecta est. Hic enim per quamdam propositionem dicuntur in summa que gesta sunt. Ceterum quemadmodum singillatim facta sint, consequenter exponit.

uers. 25. Conuertit cor eorum ut odirent populum eius, et dolum facerent in seruos eius. uenit ad quartam partem, ubi Aegyptios memorat Hebreis inuidiam habuisse seuissimam, atque eos operibus subiecisse durissimis. Prestando enim felicia populo Isrelitico, conuertit Dominus ad odium et dolos cor Aegyptiorum, non quia ipse mali auctor est, sed prestando aliis beneficia, mentes excitauit obliquas. Necesse est enim ut scelerati homines alienis prosperis intumescant, qui se norunt mereri non posse similia;  sicut in sacrificiis Cain et Abel factum est, quando unius sacrificium respuit, alterius libenter accepit. Sequitur, dolum facerent in seruos eius. Consequens erat ut post conceptum odium seuiens populus ad dolosas machinas perueniret. Illud enim significat, quando eis lateres facere preceperunt, et pro labore geminando negate sunt palee, et cetera que in ille seuissimo dominatu plebs Hebreorum Domino deuota sustinuit.

357 uers. 26. Misit Moysen seruum suum, et Aaron quem elegit ipsum. Istos ad Pharaonem quasi quosdam testes constat a Domino destinatos, ut populum sibi placitum abire permisisset illesum. O inestimabilis pietas Omnipotentis! Ab homine fragili petebat fieri, cuius ordinationi a nulla creatura poterat  obuiari, ut reuera nos infirmos doceat qua moderatione uiuere debeamus, quando uoluntates suas Creator sanctus sub tanta clementia peregisse cognoscitur. Intendamus quoque et istud genus locutionis Scripture diuine esse proprium. Suffecerat enim dici, quem elegit; sed addidit, ipsum, ut hoc quoque euidentius explanaret. Que forma locutionis in Scripturis diuinis creberrime reperitur, sicut est et illud: In quo habitauit in ipso .

uers. 27. Posuit in eis uerba signorum suorum, et prodigiorum in terra Chanaan. Posuit significat collocauit in eis, Moyse scilicet et Aaron, uerba signorum et prodigiorum, que ab eis predicabatur Dominus esse facturus. Signa sunt quasi uestigia aliqua  futurarum siue preteritarum rerum; prodigia uero pertinent ad mirabiles euentus, qui in rerum ordine antea non fuerunt. Prodigium enim dictum est ab eo quod porro dicat. Sed hec signa et prodigia in Aegyptiis facta sunt, ut, sicut multorum Patrum dicit auctoritas, aliquid portenderent Christiano populo subsequenti; quod suis locis aptissime commonemus.

uers. 28. Misit tenebras et obscurauit eos: quia exacerbauerunt sermones eius. Leguntur quidem Aegyptii eris tenebras inter plagas reliquas pertulisse; sed melius intelligamus corda eorum fuisse potius obscurata, qui Domini precepta contemnebant. Exacerbauerunt autem significat acerbe acceperunt, aut certe iniuriosis abominationibus respuerunt. Nam in  plagarum ipsarum enumeratione competens fecit initium. Non enim ad reliqua uenire potuissent, nisi obscuratis sensibus incurrissent profundissimam cecitatem; quod et hodie sic fieri peccantium usus ostendit.

uers. 29. Conuertit aquas eorum in sanguinem, et occidit pisces eorum. Dicit secundam plagam, que in historia Exodi prima legitur; sed ipse plage future cladis indicia nuntiabant. Conuertit enim aquas eorum in sanguinem, quoniam erant inter maris Rubri fluenta perituri. Pisces eorum occisi sunt, ne spes uiuendi hominibus relicta uideretur, quando illud est inter latices mortuum, quod natiuo elemento probabatur enutritum.

 uers. 30. Misit in terram eorum ranas, et in cubilibus regum ipsorum. Hec tertia est. Ranarum eis societatem dedit, quia et ipsi locum accepturi probabantur aquatilem; a quo signo nec reges eorum, id est priores excepti sunt, quando erant altissime abyssi demersione morituri. Sed hoc inter cetera plus uidetur esse mirabile, ut nec regum domus ab hac plaga cernerentur excepte, quibus multorum ministeria talia poterant submouere portenta; ut euidenter detur intelligi, nullis opibus nullisque solatiis diuinis posse iussionibus obuiari.

uers. 31. Dixit, et uenit cynomyia et ciniphes in omnibus finibus eorum. Quarta plaga subsequitur, Dixit, et uenit. In magnam significantiam duo ista coniuncta sunt, quia Diuinitatis imperium nullum  potest sustinere tarditatis obstaculum. Nam si euidenter intendas uel ipsa uerba que sibi uidentur esse sociata, tamen per syllabas suas aliqua mora protrahuntur. Iussio autem Domini non dilatat tempus, quando iam ipsa uoluntas effectus est. Cynomyia significat muscam caninam, que ceteris muscis omnino mordacior est, et importunitate sua uiolentior, unde infesti ac seuissimi animalis deriuatiuum nomen accepit. Ciniphes genus est culicum fixis aculeis permolestum, quas uulgus consueuit uocare zinzalas. Agnoscant homines qui fatuis elationibus intumescunt, quoniam Pharao ille seuus et durus nec muscis par esse poterat, qui se de tanta regni elatione iactabat. In omnibus autem finibus eorum dicit, ne  quis Aegyptiis locus a perniciosa clade sentiretur exceptus.

uers. 32. Posuit pluuias eorum in grandinem, ignem comburentem in terra [ms. E. et ed., terram] ipsorum.

uers. 33. Et percussit uineas eorum et ficulneas eorum, et contriuit omne lignum finium eorum. Ultio quinta narratur. Similis est superiori sententie et ista locutio, ubi ait: Posuit in eis uerba signorum suorum. Posuit, statuit significat ac decreuit. Aegyptiorum enim adhuc plagarum enumeratio perseuerat, ut pluuia que ad fecunditatem terre datur, conuerteretur in grandinis noxiam uastitatem; cuius ictus non minus intercipit, quam ubi lapidum copia densa ceciderit. Hec agrorum liquoreum probatur incendium, cum tactu noxio fructus arefacit, quoscunque  saxatilis unda percusserit. Ignem uero comburentem, fulmina significat, que solent excitata tempestate deseuire. Sequitur, et percussit uineas eorum et ficulneas eorum, et contriuit omne lignum finium eorum. Quod dicit, percussit, ad superiora respicit, siue grandinem, siue fulmina, que celestis potentia terris uelut tela infesta iaculatur. Et ne tantum ficulneas putares, aut uineas esse percussas, addidit, omne lignum finium eorum; ut et sata non dubitares euersa, ubi arborum quoque robora cognosceres fuisse contrita. Maiora enim continent intellectum minorum.

uers. 34. Dixit, et uenit locusta et bruchus, cuius non erat numerus.

uers. 35. Et comedit omne fenum terre eorum et omnem fructum terre ipsorum. Sexta inchoat plaga.  Sed et hec locutio superiori sententie similis approbatur, id est, Dixit, et uenit cynomyia et ciniphes. Locusta uero mater bruchi est, quem mala fecunditate progenerat, que ad illam predam quasi conuocatus exercitus cum sua prole descendit. Et ne crederes inaniter deductum, omnem fructum terre illius ab eis dicit esse consumptum.

uers. 36. Et percussit omne primogenitum in terra Aegypti, primitias omnis laboris eorum. uenit ad septimam, quantum ad hunc psalmum pertinet, nouissimam plagam, ubi iam uicti Aegyptiorum populi malorum numerositate cesserunt. Nam quemadmodum amplius tolerare poterant, qui et omnia dulcia perdiderant, et desolatos se ipsis quoque uictualibus sentiebant? Sic grauiter per partes perit, qui diuinis  iussionibus reluctandum esse putauerit. Hic nonnulla questio uidetur oboriri, cur 358 septem Aegyptiorum plagas tantum psalmus iste commemoret, cum decem sint in Exodi narratione descripte. Frequenter diximus in Scripturis diuinis a parte totum debere sentiri, sicut in Euangelio legitur, uerbum caro factum est, et habitauit in nobis ; quasi non et animam simul assumpserit, quam specialiter liberare dignatus est. Sic, commemorata carne, simul et anima suscipi debere cognoscitur; quod multis locis inuenis esse predicatum. Deinde quod septenarius numerus Spiritus sancti uirtute probatur esse perfectus. Merito ergo decem plagas in septenarii numeri relatione conclusit, ut totum perfectum intelligeres,  cuius partem dictam esse sentires. Deinde congruum fuit ut rem notam uaria relatione describeret, cum Aegyptiorum penas, et totidem Hebreorum beneficia predicaret. Sic non diuersum, sed causa uarietatis uidetur esse pulcherrimum. Siue  libera est laudatio a lege narrantis: nam qui texit historiam, necesse habet omnia commemorare plenissime; qui uero laudat, pauca de plurimis tetigisse sufficiet. Breuiter ergo priora dicit, quia non hic nescientes docet, sed commemorat utique retinentes. Et quoniam est in subsequenti diuisione dicturus septem beneficia Dominum Hebreo populo prestitisse, premisit septem plagas inimicos Aegyptios accepisse, ut numerus ipse  bonarum et malarum rerum in hoc  psalmo comprobabilis haberetur.

uers. 37. Et eduxit eos in argento et auro, et non erat in tribubus eorum infirmus. Enumeratis plagis quas dedit Aegyptiis, uenit ad quintam partem, in qua totidem beneficia Hebreis dicit esse collata. Ait enim: Et eduxit eos in argento et auro. Primum itaque beneficium fuit, ut populus longa seruitute confectus, non egenus inanisque discederet. Aurum et argentum Isreliticum populum ab Aegyptiis precepto Domini discedentem legimus accepisse, ut non repentina subreptio, sed longe operationis merces esse uideatur. Et quia dubitari non potest omnia Dominum iusta precipere, sine culpa uidetur factum, quod eius imperio constat impletum. Quapropter sequitur secundum beneficium, ut illa necessitate  migrationis nullus infirmitate corporea potuisset affligi; quatenus omnia nauanter [Mss. A., B., F., ouanter] implerent que illis precipiebantur a Domino.

uers. 38. Letata est Aegyptus in profectione eorum, quia cecidit timor eorum super eos. Diligenter hunc uersum debemus inquirere. Constat enim discedente populo Hebreorum Aegyptum non fuisse letatam, quando eum persequendum esse iudicauit; sed postquam illi demersi sunt qui ad insequendos Hebreos ire decreuerant, tunc qui in Aegypto remanserant omnino letati sunt, quia similia minime pertulerunt. Reddit enim hanc causam cum dicit, quia cecidit timor eorum super eos. Ipse enim timor fuit, ut in fauore gentis Hebraice ipsa quodammodo uiderentur  elementa pugnasse. Et intende quia per figuram metonymiam, que Latine transnominatio dicitur, Aegyptum, non Aegyptios memorat fuisse letatos. Per id enim quod continet, id quod continetur ostensum est.

uers. 39. Expandit nubem in protectionem eorum, et ignem ut luceret eis per noctem. Utrumque munus contra temporis inclementiam probatur esse concessum. Nubes data est, ut solis temperaret ardorem; ignis concessus est, ut tenebrarum potuisset auferre caliginem, Hoc est tertium, quod Isrelitico populo constat esse concessum.

uers. 40. Petierunt carnes, et uenit coturnix, et pane celi saturauit eos. Intuere quemadmodum superata  sunt uota desiderantium. Carnes petit populus Hebreorum, et coturnices accepit. Constat enim tam in uolatilibus quam in quadrupedibus carnes esse sine dubio dulciores. Deinde unum postulauit, et geminata uenerunt. Sequitur enim, et pane celi saturauit eos. Sunt enim ista Exodi lectione notissima, quando coturnices in modum imbris densissimi depluebant [ed., defluebant]; manna quoque ut Iudeus populus satiaretur, accepit. Sed ut hec in prefigurationem facta monstraret, non dixit, manna, sed pane celi, quatenus in illo munere Domini Saluatoris sentiretur aduentus. Ipse est enim panis uiuus qui de celo descendit . Manna quippe dicitur, sicut in septuagesimo septimo psalmo declaratum est, quid est hoc? Cuius nominis auferens questionem, quod  interrogatio illa manne perquirebat, expressit dicendo, pane celi saturauit eos. Sic enim et celi Dominus indicatur, et quid sit manna euidenter agnoscitur [ed., ostenditur].

uers. 41. Disrupit petram, et fluxerunt aque, abierunt in sicco flumina. Hoc quoque in figuram gerebatur Domini Christi, ut petra aquas profudisset irriguas. Christus enim Dominus petra spiritualis est, qui uitales aquas emanat, unde satiatum desiderium anime sitim nesciat ulterius sustinere. Abierunt in sicco flumina, significat gentium peccatores, qui merito sicci dicuntur; quoniam delictis siccabuntur urentibus [ed., arentibus]; isti imbre Domini uirescentes, in nouum hominem pullularunt, de quibus Dominus dicit: uenit enim Filius hominis querere et  saluum facere quod perierat .

uers. 42. Quia memor fuit uerbi sancti sui, quod locutus est ad Abraham puerum suum.

uers. 43. Et eduxit populum suum in exsultatione, et electos suos in letitia. In his duobus uersibus, miraculorum que superius dixit causa narratur; ideo enim dicuntur facta, quoniam Abrahe constabant esse promissa. Et respice quod dicit, electos suos eduxit in letitia: quoniam illi qui murmurauerunt Domini furore percussi sunt.

uers. 44. Et dedit eis regiones gentium; et labores populorum possederunt.

uers. 45. Ut custodiant iustificationes eius, et legem eius requirant. uenit ad septimum beneficium. Dixit enim primum, eductos in auro et argento; deinde ex  eis nullum infirmatum; tertio expansam nubem, que et lumen prestaret in tenebris, et in die remoueret solis ardorem; quarto coturnicem datam; quinto refert celesti pane satiatos; sexto in locis aridissimis aquas irriguas emanasse; ad postremum promissionum ueritatem fuisse completam, ut eis et regiones gentium traderet, et labores inimicorum pietate copiosissima largiretur. Quod enim dixit, regiones gentium, ad possessionem uidetur pertinere terrarum; labores uero populorum, ad diuitias longo tempore congregatas. Et ne in presentibus rebus hererent corda mortalium, intulit spiritualia bona, ut eius debeant et 359 requirere et custodire mandata, ne tantum in illis spem haberent; que si ad tempus  deliniunt, non tamen ad celorum regna perducunt, sicut Apostolus dicit: Quod si in hac uita tantum in Christo sperantes sumus, miserabiliores sumus omnibus hominibus . Iustificationes autem eius sunt, ut Deum toto corde diligamus, proximos tanquam nos amemus, patrem ueneremur, filium charum habeamus, et cetere iustitie, que in diuerso rerum genere sunt precepte. Has admonet custodire [ed., custodiri], quia earum rerum euidens est et absoluta preceptio. Lex uero eius fuit die sabbato debere requiesci, in Pascha agnum anniculum immolari, sacerdotes cum ueste mystica ad altare accedere, et cetera que in hunc modum a Domino precepta noscuntur. Sed hec et his similia non corporaliter, sed spiritualiter sunt querenda. Ideo enim addidit, requirant,  quia nouit precepta legis umbram et speculum esse futurorum.



Alleluia.

Hoc non otiose percipias, quod aliis psalmis alleluia in capite et in fine ponitur, aliis uero in solo titulo prenotatur. Isti enim qui in capite fineque concordant  ad illam intelligentiam referendi sunt quam in psalmis esse diximus qui capite et fine similiter terminantur, ut sunt precedentes centesimus secundus et centesimus tertius. Siue quia expressius semper infunditur, quod sententia iterata geminatur, ut est, Non sic impii, non sic; et, fiat, fiat; uel, Amen, amen, dico uobis; et Abba, Pater; hoc est enim Abba, quod Pater. Sit forte et alia causa  que latet. De hac autem re nec a doctoribus nostris aliud potuimus accipere, nec nobis est aliquid amplius sentire concessum.



Conclusio psalmi.

Ecce utrumque alleluia cantatum est, decursus est psalmus celesti laude plenissimus, qui et preterita ueraciter referret, et in futuris nos salubriter commoneret. Passi sunt Aegyptii dignissimas ultiones; acceperunt Iudei dona celestia. Nunc unusquisque nostrum exspectet eorum retributionem, quorum imitatur exemplum. Inspiciendum est autem lumine cordis quod in fine psalmi positum est, ut ad iustificationes Domini, et in lege eius tota mentis intentione dirigamur. Nam et si bona temporalia suscipimus, sicut Abraham, Isaac, Iacob ceterique fideles  qui abundanti facultate floruerunt, in illam partem esse potius debemus intenti, unde ad celorum possimus regna perduci. Ista enim que delectabilem uideri faciunt mundum, in eternitate non habent locum. Meminisse autem debemus hunc psalmum secundum esse horum qui dum miracula Hebreis collata describunt, per figuram allegoriam [ms. G. et ed., allegoricam], que aliud dicit, aliud significat, uentura Christiani populi sacramenta declarant.



EXPOSITIO IN PSALMUM Cu.



Alleluia.

Ecce iterum alleluiatica nobis gaudia redierunt; ecce breuiter precipitur ut Domino totius psalmi iubilatione  cantetur. Sed inspiciamus quod a superioribus dictis nec titulum nobis cognoscitur mutasse, nec causam. Titulus est enim Alleluia, causa confessio, que miro modo ad laudes Domini omnino fecunda est. Quantorum enim hinc ora soluta sunt? Hinc Moyses cum uiris, germana eius Maria cum feminis transitum Rubri maris diuina laude celebrarunt. Hinc Debbora iucunda exsultatione precinuit. Multi etiam prophete canticos diuersos tanti miraculi confessione profuderunt. Non immerito, quia magnalia ista totius humane redemptionis sacramenta testantur. Ab Aegyptiis enim eripimur, quando ab operibus diabolicis diuino munere liberamur. Mare Rubrum transimus, quando baptismatis sacramenta percipimus. In deserto pascimur, quando diuina  gratia concedente in mundi istius rerum bonarum largitate satiamur. Ad terram promissionis perducimur, quando in illa felici patria munere superne pietatis intramus, ut merito talis causa frequenter iterata predicetur, que tantorum magnalium prefiguratione decoratur.



Diuisio psalmi.

Introducitur confitens populus Hebreorum, qui, relicta perfidia patrum suorum, ad pietatem Domini  perductus est, ut intelligamus, cum fuerint conuersi, et ipsos Alleluia merito pro sua redemptione cantare. In prima igitur narratione deprecatur propheta ut societur populo beneplacito, qui erat Domini Saluatoris aduentu de gentibus congregandus.  Secunda patrum suorum peccata dinumerat que fecerunt in Aegypto: mirabilia Domini recto corde minime contuentes, pium tamen Dominum ab inimicis suis eos liberasse confirmans. Tertia, ad peccandi studia refert eos reuersos; Dominum tamen electi sui Moysi precibus dicit fuisse delinitum. Quarta, iniquitates eorum asserit iteratas, Dominumque illos decreuisse perdere, nisi Phinees serui sui supplicatione placaretur. Quinta, ad aquam contradictionis Moysen ab illis exacerbatum esse commemorat, posteaque filios suos in cultura idolorum crudeliter occidisse. Unde Dominus uehementius iratus, tradidit eos gentium seruituti, ac deinde misertus in conspectu inimicorum eos reddidit gloriosos. Sexta, precatur quod nouerat esse uenturum, ut de uniuersis nationibus Ecclesia catholica congregetur, et  laudes Domino eterna exsultatione concelebret. Nunc partes psalmi per apertas diuisionum semitas ambulemus.



Expositio psalmi.

uers. 1. Confitemini Domino, quoniam bonus, quoniam in seculum misericordia eius. 360 Sicut superior psalmus in primo uersu declarauit, quia confessio illa ad laudes Domini debuisset aptari: ita et hic designat confessionem istam ad medicinam penitudinis applicandam. Sed et hoc quoque ad preconia Domini pertinere non dubium est, quando maior gloria est pietatis confitenti parcere, quam uiuenti sine offensione prestare. Hebreorum siquidem compuncta  congregatio, et diuina inspiratione correcta, loquitur ad reliquam plebem, ut antiqui erroris prauitate damnata, ad diuinam debeat redire clementiam. Et ne aliquis de culparum suarum numerositatibus [ed., numerositate] terreretur, addidit, Quoniam bonus. Quis enim dubitet ad eum recurrere, quem sibi audit posse celerrime subuenire? Bonus enim Dominus recte dicitur, qui delinquentem pascit, qui exspectat errantem, Qui solem suum facit oriri super bonos et malos, et pluit super iustos et iniustos [ms. G. et ed., impios] . Hoc etiam ipsius ueritatis uoce declaratur: Nemo bonus, nisi solus Deus . Addidit, quoniam in seculum misericordia eius. Audito bono Domino, ne se humana negligentia ab studiosa et sedula supplicatione  suspenderet, remedii causam dicit: ut ad confessionem celerem Domini debeat munere festinare. In seculum, uite huius significat cursum, ubi miseri sunt quicunque delinquunt; ubi fas est corda nostra conuerti, et misericordiam postulare. Ibi enim damnatio est confiteri peccatum, ubi iam constat esse iudicium.

uers. 2. Quis loquetur potentias Domini, auditas faciet omnes laudes eius? Populus iste quem diximus, diuinorum operum estimatione completus, negat humanum sensum comprehendere, quod de illa plenissime [ms. A., B., F., plenissima] debeat Maiestate narrare. Quis enim, significat nullum. Cui enim aut ingenium suppetit ad cogitandum, aut lingua ad depromendum, ut tanta immensitas unius possit ore  narrari? Ubi merito dicendum est: Non mihi si lingue centum sint, oraque centum, ferrea uox. Addidit etiam, auditas faciet omnes laudes eius. Et hic quoque subaudiendum est, quis, ut perfecta nobis possit constare sententia. Pulchra autem uarietate dictum est: quis auditas faciet omnes laudes eius? Illa enim possunt audiri, que probantur et dici. Hic quoque modus inter proprias locutiones habendus est.

uers. 3. Beati qui custodiunt iudicium et faciunt iustitiam in omni tempore. Postquam negauit laudes Domini posse comprehendi, sententiam dicit qua se consoletur genus humanum, ut cum illa nequeat implere, hoc saltem custodire festinet. Custodire enim iudicium est, qui inter alios recte iudicat; iustitiam  autem facit, qui equabiliter agit. Siue ille beatos dicit, qui iudicium in fide custodiunt; iustitiam uero in opere demonstrant. Sed uide quoniam addidit, in omni tempore, sicut in Euangelio dicit: Qui perseuerauerit usque in finem, hic soluus erit . Merito ergo isti tales beati dicti sunt, qui precepta Domini pura mente custodiunt. Hec tertia species definitionis est, que Grece peotes, Latine qualitatiua dicitur, que dicendo quid quale sit, id quid sit ostendit.

uers. 4. Memento nostri, Domine, in beneplacito populi tui; uisita nos in salutari tuo. Orant deuoti, ut inter eos debeant estimari, qui Domino fideli opere placuerunt. Nouimus enim Isreliticum populum  partim contumacem fuisse, partim in Domini constitisse mandatis. Unde isti suppliciter precantur ut in illorum societate debeant annumerari, quibus potest eterna beatitudo gratia Diuinitatis attribui. Et ut fides eorum perfectissima nosceretur, optant se uisitari a Domino Saluatore, cuius aduentu se nouerant esse saluandos. Ipse est enim salutaris, de quo beatus Simeon ait: Nunc dimittis [ed., dimitte] seruum tuum, Domine, secundum uerbum tuum in pace: Quia uiderunt oculi mei salutare tuum, Quod parasti ante faciem omnium populorum; Lumen ad reuelationem gentium, et gloriam plebis tue Isrel .

uers. 5. Ad uidendum in bonitate electorum tuorum, ad letandum in letitia gentis tue, ut lauderis cum  hereditate tua. Hoc est quod se petebant a salutari Domino uisitari, ut bonitatem eius uiderent, quam electis erat aduentus sui munere prestaturus; quatenus cum Christiano populo gauderent, qui de eius erat [ed., erant] incarnatione letaturus [ed., letaturi]. Ipsa est enim gens Domini, que de gentium est diuersitate collecta, ut esset grex unus, et pastor unus. Sequitur harum rerum suauissimus fructus, ut laudetur Dominus cum hereditate sua. Utrumque enim coniunctum est, quia in preconio Domini sui fidelis famulus [ed., populus] sine dubitatione laudatur, sicut in superiore psalmo dictum est: Laudamini in nomine sancto eius. Quapropter fidelis iste populus tanto desiderio ad conspectum Domini festinabat, tanta se Christiane plebi caritate miscebat, ut nefas sit  putare eum spiritu non fuisse conspectum, quem tanta gratia cognoscimus expetitum, sicut ipse in Euangelio dicit: Abraham desiderauit uidere diem meum; uidit et gauisus est .

uers. 6. Peccauimus cum patribus nostris; iniuste egimus, iniquitatem fecimus. uenit ad secundam narrationem, ubi predictus populus humili satisfactione prosternitur; ut illa in principio psalmi declarata uideatur esse confessio. Dicit enim, peccasse se cum patribus, quoniam in eorum erant lumbis et origine constituti. Nam cum fuerit tempus longe diuisum, quando in Aegypto patres eorum miracula facta carnaliter acceperunt, cum nulla Domino satisfactione responderent; et etas ista multum posterior esset, quam presentis psalmi series cantaretur, dubium  non est illa eos peccata gemere, que ex parentum suorum probabantur nequitia sustinere. Hoc heresis Pelagiana non accipit, dum putat originale peccatum ad prolem Ade nullatenus peruenire potuisse. Cum maioribus enim suis peccant, qui se per gratiam Domini ab eorum delicto non separant. Quod Pater Augustinus diligentissima librorum disputatione conuicit . Nunc autem quando Domino aspirante mens compuncta resipuit, merito a se peccata parentum uolebat abstergi, qui ab ipsorum ceperat obligationibus segregari. Et ut purissime confessionis firmitas appareret, hec eadem trina iteratione confirmat. Hoc est enim Peccauimus quod iniuste egimus; hoc est iniuste egimus, quod iniquitatem  fecimus. Tanto enim unusquisque celerius absoluitur, quanto a semetipso uiuaciter damnatur. Que figura dicitur schesis onomaton, id est multitudo nominum coniunctorum diuersis uerbis unam rem significantium. Est et alia nobis in hoc loco tradita expositio: quia cum maioribus suis peccat, qui delicta similia non 361 declinat, sed eadem facit que priores suos fecisse cognoscit; ita tamen ut a posteris reatus originalis peccati, nisi per gratiam Domini non possit excludi.

uers. 7. Patres nostri in Aegypto non intellexerunt mirabilia tua, et non fuerunt memores multitudinis misericordie tue, et irritauerunt ascendentes in Rubrum mare. Duo sunt que beneficia donata commendant, intellectus et memoria; quod utrumque in  perfidis fuisse denegatur. Non intellexerunt, pulcherrima locutione signatum est. uidebant enim prestari; sed qua causa fieret, non ab eis probabatur agnosci. Nam decem plagis percussi sunt Aegyptii, ut Decalogo futuro Hebreorum gens deuota seruiret. Dimissi sunt a Pharaone, ut et illi relinquerent diabolum cum ministris. Sed illi carnaliter que gesta sunt intuentes, spiritualis gratie minime premia quesiuerunt. Non fuerunt autem memores misericordie Domini, quando uidentes Pharaonis exercitum antequam mare Rubrum diuideretur, credebant se euadendi subsidia perdidisse; et contra Moysen locuti sunt melius sibi fuisse duro subiacere seruitio, quam tota gens perire potuisset in eremo. Post hec consequens fuit, ut irritarent Dominum ascendentes  in Rubrum mare, quando non crediderunt posse fieri, quod eius audiebant omnipotentiam polliceri. Ita factum est, ut nec intelligerent uirtutem Domini, nec eius beneficia deuota mente retinerent. Bene autem positum est, irritauerunt, quasi per se quietum atque placatum, infensum et iracundum sibimet reddiderunt. Ascendentes autem in Rubrum mare, dictum constat positione terrarum: quoniam cunctis regionibus Aegyptus perhibetur humilior, et inde discedentes loca petere uisi sunt altiora.

uers. 8. Et liberauit eos propter nomen suum, ut notam faceret potentiam suam. Dicendo, propter nomen suum, designare mihi uidetur Dominum Saluatorem, cuius uocabulo conuenit saluare periclitantes. Deus enim quando liberat peccatores, non propter  merita eorum prestat, sed propter nominis sui potentiam demonstrandam; ut pius euidenter appareat, si immeritis beneficia larga concedat. Quod enim dicit, notam fecit potentiam suam, non carnalibus utique oculis, sed spirituali cogitatione uidentibus. Nam si omnibus notam fecisset, nequaquam durus populus de incredulitate peccasset.

uers. 9. Et increpauit mare Rubrum, et exsiccatum est; et deduxit eos in aquis multis sicut in deserto. Increpationem uocauit occultum Diuinitatis imperium: quia mare in Exodo uoce Domini nusquam legitur increpatum. Agit enim ille occultis motibus uniuersa que precipit, et quasi ad audientes loquitur, que sensum non habent attributum. Tanta enim uirtus  iussionis est, ut parere preualeant, que audire non nouerunt. Siccatum mare non pro uniuersitate debemus accipere, sed tantum quantum illis iter aperiret. Nam plus inde miraculum fuit ut unde liquide excisis lateribus constitissent, nec fluenta fluerent, sed montium quadam firmitate consisterent. Sequitur, et deduxit eos in aquis multis sicut in deserto. Desertum est maxime quod aquarum inundatione deseritur, ut nullum ibi animal possit habitare periculo siccitatis ingenito. Educti sunt ergo Hebrei per abyssum tanquam per loca deserta, que nimia sterilitate siccantur: ostendens quoniam sic aruit illa uia fluentorum, ut usque ad iter potuisset peruenire puluereum.

uers. 10. Et liberauit eos de manu odientium, et  redemit eos de manu inimicorum. Quamuis esset et hoc beneficium, si eos de potestate aliena liberaret, tamen auxit muneris quantitatem dicendo, de manu odientium; quibus utique parcere non poterant, quos immaniter impetebant. Horrebant plane propter quos et tantas plagas susceperant, et rerum suarum amissione priuabantur. Intelligitur etiam de conspirata demonum cohorte, que humanum genus stimulo peccatorum et odit et percutit. Sequitur, et redemit eos de manu inimicorum. Hoc si ad litteram uelis accipere, non uidetur posse congruere; nam, ut liberaret Hebreos, nullum Aegyptiis pretium dedit, quibus magis pro sua contumacia plagarum dura geminauit. Sed hoc prophetie spiritu dictum credamus de temporibus Christianis, quando Dominus  Saluator peccatores obnoxios pretioso sanguine suo a diaboli redemit imperio.

uers. 11. Et operuit aqua tribulantes eos: unus ex eis non remansit. Hoc quidem ad litteram sine controuersia uidetur intelligi, quia nota est in Exodo commemorata descriptio. uerum unus ex eis non remansit, non ad uniuersam Aegyptiorum gentem respicit, sed tantum ad insequentium multitudinem tendit, que ibi usque ad minimum probatur exstincta. Remanserant enim de Aegyptiis, qui letarentur in profectione eorum, sicut in psalmo superiore dixit: Letata est Aegyptus in profectione eorum; sed illi scilicet qui in casu simili non fuerunt.

uers. 12. Et crediderunt in uerbis eius, et cantauerunt laudes eius. Post miraculum tale dicendo, crediderunt,  duritiam cordis demonstrat, quod non ante euentum rei, sed post effectum miraculorum credere maluerunt. Nam etsi bonum sit uisis rebus acquiescere, multo melius promissa credidisse, sicut in Euangelio Thome dicit: Quia uidisti credidisti: beati qui non uiderunt et crediderunt . Quod uero addidit, et cantauerunt laudes eius, hymnum significat Exodi qui ait: Cantemus Domino, gloriose enim honorificatus est , et cetera que Hebreus populus peracto miraculo magna exsultatione cantauit, sicut in tituli expositione narratum est.

uers. 13. Cito fecerunt, et obliti sunt operum eius; non sustinuerunt consilium eius. uenit ad tertiam  narrationem. Cito fecerunt; ac si diceret, summa celeritate mutati sunt, ut qui laudes Domino de collatis mirabilibus canebant, paulo post contra eum nefandas murmurationes assumerent. Non sustinuerunt consilium eius, quando prius conceperunt desperationem, quam eius parata beneficia prouenissent. Dominus enim, qui eos liberauerat talibus tantisque miraculis, nullam eos uictualium rerum passus fuerat penuriam sustinere. Sed illi anticipauerunt consilium supernum, qui eius noluerunt exspectare dispositum; more fragilitatis humane, que dum sibi nimia festinatione prouidere putat, incaute dispositionem Diuinitatis anticipat.

uers. 14. Et concupierunt concupiscentias in deserto, et tentauerunt Deum in siccitate. Hoc erat quod consilium  eius minime sustinuerunt, ut in deserto comestionem sub diffidentia peterent, et aquam sibi dari sub murmurationibus postulassent. 362 Que figura dicitur cacozelon, id est mala affectatio, quoties ingenium iudicio caret, et spe boni fallitur precipitata uelocitas. Concupierunt autem concupiscentias. Genus hoc locutionis in Scripturis sanctis omnino creberrimum est; ut est, Desiderio desideraui manducare uobiscum pascha ; et illud, Qui maledixerit patri uel matri, morte morietur ; siue, Castigans castigauit me Dominus , et his similia. Ostendit enim nimietatem desiderii positio geminata uerborum.

uers. 15. Et dedit eis petitiones [mss. A., B., petitionem] ipsorum; et misit saturitatem in animas eorum.  Temporalia petentes, merito carnea beneficia susceperunt. Duobus enim modis dicimus animam esse satiatam, cum escis corporalibus pro carnis infirmitate reficitur, et cum spirituali iucunditate completur. Sed hic animas eorum carnibus potuque dicit esse saginatas, ut ipsa uoluntas que desperatione peccauerat, rebus emergentibus uinceretur.

uers. 16. Et irritauerunt Moysen in castris, et Aaron sanctum Domini. Saturitatem uentris secuta seditio est, que plerumque causas excitat, unde pericula perniciosa proueniant. Irritari aliquem dicimus, ad iracundiam prouocari aut actionibus aliorum improbis, aut uerbis asperrimis. Illud enim significat, quando Dathan et Abiron honorem sibi contra Moysen et Aaron excitatis contentionibus assumebant.  Unde eorum pena prosequitur, irritauerunt enim uiros sanctos ad interitum suum: quia per inuidiam loquebantur, quod Domino displicuisse agnoscitur. Quod congrue inter laudes Domini ponitur, quia suos famulos uindicasse declaratur.

uers. 17. Aperta est terra et deglutiuit Dathan, et operuit super congregationem Abiron. Hec, ut testatur Numerorum liber , supra illos contigisse manifestum est qui gratiam supernam Aaron et Moysi collatam uenenosis inuidie dentibus appetebant, ut sibi honorem contumaciter assumerent, quem supradictis cognouerant misericordiam Domini contulisse. Quibus similis exitus prouenit, quia causa una schismatis fuit; deglutiti sunt a terra,  quia terrena sapuerunt, ut ipsa pene qualitas scelerata facta testetur.

uers. 18. Et exarsit ignis in synagoga eorum, et flamma combussit peccatores. Hoc factum est supra ducentos quinquaginta complices Dathan et Abiron, qui eorum infeliciter uota secuti sunt, ut thuribula tenere presumerent, quod idem Numerorum textus eloquitur . Synagoga uero hic non templum significat, sed adunationem, quam perustam diuino constat incendio, ut qui in incensi presumptione peccauerant, celesti flamma cremarentur. Ideo enim addidit, eorum, ut eam a populo Domini separatam fuisse sentires. Flamma uero dicta est a flagello comarum suarum.

uers. 19. Et fecerunt uitulum in Horeb [mss., Coreb],  et adorauerunt sculptile. Hoc quoque notissime historie narratione declaratur, quando Moysi absentiam Iudei minime tolerantes, prodigioso sensu in Horeb monte deserti, deum metallicum sibimet effecerunt. Sed quanto ipsis iumentis deteriores erant, qui nec uiuum pecus estimabant irridendis deuotionibus adorandum! Horeb uero interpretatur Caluaria, ubi postea Dominum crucis patibulo carne constat occisum; ut in ipso eodemque nomine iam tunc et in illo deserto Horeb culturam Domini perfidi nefanda presumptione uiolarent, quorum posteritas erat in Caluarie loco crucifixura Dominum Christum. Illud quoque estimo considerandum quod dixit, adorauerunt sculptile, quia in Exodo legimus uitulum conflatilem collatis ornamentis monstruoso  quodam indicio fuisse formatum. Sed duas res hic dictas debemus aduertere, ut uitulum adorauerint in deserto, et postea sculptilia simulacra in repromissionis terra coluerint; quod in subsequentibus ipse dicturus est.

uers. 20. Et mutauerunt gloriam suam in similitudinem uituli manducantis fenum. Gloria eorum fuit adorata Diuinitas, quam infelici commutatione perdentes, usque ad hoc peruenire meruerunt, ut deserentes celi terreque Creatorem, deum sibi facerent similitudinem uituli fena comedentis. O nefarium scelus sic potuisse decipi, qui tanta miraculorum fuerant uisione cumulati! Quale enim piaculum fuit, mutum animal Deo simile credere, quod sacrilegium fuisset uel hominibus comparare? Sed hoc totum  impatientia fecit leuissimorum hominum, que semper ducit ad culpas et precipitat ad ruinam. Nam si causam rei sub ueritate discutias, nullum crimen est quod non impatientia matre nascatur. Contra hoc illud uere remedium est, illud fixum indubitatumque presidium: Exspectans exspectaui Dominum, et respexit me .

uers. 21. Obliti sunt Deum, qui saluauit eos, qui fecit magnalia in Aegypto, mirabilia in terra Cham [ms. G. et ed., Chanaam], terribilia in mari Rubro. Magna crescit super Iudeos obliuionis inuidia; ut quod beneficium in mente habere potuissent, quibus liberatio sua in memoria permanere non ualuit. Et ne putaretur paruum, quod ab animo uidebatur ex  clusum, dicit, magnalia; que etsi pro beneficiis collatis a perfido animo retinere non poterant, certe uel pro ipsa rerum magnitudine recolere [ms. G et ed., recoli] debuerunt. Addidit etiam, mirabilia, que nullo modo excusabiliter, quamuis mutabiles de suis mentibus excludere debuissent. Ad postremum cumulauit et terribilia, que solent humanis animis uiuacius insidere, quorum dum pauor reuoluitur, memoria non deletur. Sed qualis hic stupor, qualis accusatur amentia, ut inter tanta magnalia declinare potuissent, que a tanto operabantur auctore. Et considera quam multas res singulorum uerborum adiectione cumulauit. Que figura dicitur auxesis, id est augmentum paulatim ad superiora conscendens. Hoc siue in laudibus, siue in uituperationibus omnino  preualidum est.

uers. 22. Et dixit ut disperderet eos: si non Moyses electus eius stetisset in confractione in conspectu eius, ut auerteret iram eius, ne disperderet eos. Hec omnia Exodi textus enarrat, quando Dominus ad Moysen locutus est, ut tam acriter peccantem populum ira sua consumere permisisset; sed ille in confractione, id est in perditione illa quam populus merebatur excipere, stetit contra Dominum dicens: Si dimittis illis peccatum, dimitte; sin autem, dele me de libro tuo . O sanctum uirum, et omni laude dignissimum, quando a monte Sina ad castra descendit, et ante simulacrum uidit populum nefanda gesticulatione gaudentem, commotus aduersus eos tabulas fregit, et gladio alterutrum iussit interfici;  sed ubi uniuersalis calamitas imminebat, se potius precatur exstingui, ne pateretur gentem generaliter 363 interire. Utrumque pium, utrumque gloriosum; ut merito loqueretur cum diuina clementia, qui eius dilexit facere constituta. Simul et illa uirtus ostenditur, quia precibus sanctorum sepe penas debite mortis euadimus; non quia ualet aliquis Domini mutare disposita, sed, ita ut eueniunt. ab eo nouerit esse prescita.

uers. 23. Et pro nichilo habuerunt terram desiderabilem; non crediderunt in uerbo eius. uenit ad quartam narrationem, in qua Iudeos nec futuras promissiones in animo dicit habuisse, nec transacta miracula. Ideo enim nulla uidebantur, quia semper carnaliter et uisa et audita cogitabant. Desiderium  siquidem corporale cito fastiditur acceptum. Sed aduerte quam magna terra intelligentibus fuerit, ut desiderabilis esse diceretur; illis tamen nulla uisa est, quia nichil in ea spirituale senserunt. Sequitur, non crediderunt in uerbo eius. Filium significat, cui plebs nefandissima non credebat. Siue hoc ad litteram congruenter aptatur, quia ideo murmurauerunt, quod eius promissionibus minime credere maluerunt. Multa enim de se eorum perfidia facit intelligi, sed ubique reatus est.

uers. 24. Et murmurauerunt in tabernaculis suis; non exaudierunt uocem Domini. Dum murmurationes exercent, uocem Domini nullatenus audierunt. Istud enim illis plerumque contingit, qui dum aliis uocibus  occupantur, alia exaudire non possunt. Et nota quod hoc uerbum exauditionis communi usu supplicibus tantum, non superioribus applicatur. Unde, quia hic dicit non exauditum Dominum, constat inter proprias elocutiones Scripture diuine rationabiliter esse referendum. Addidit, in tabernaculis suis, ut non hoc laborantibus, sed otiosis contingere uideretur. Maior enim criminis crescit inuidia, cum murmurare contigit otiosis.

uers. 25. Et eleuauit manum suam super eos, ut prosterneret eos in deserto.

uers. 26. Et ut deiiceret semen eorum in nationibus, et dispergeret eos in regionibus. Hic iustitia Domini premittitur, ut secuta pietas maiore gloria sentiatur. Dicit enim insurrexisse Domini potestatem,  ut in excedentibus uindicaret, eosque in deserto prosterneret, qui precepta Domini audire noluerunt. Deinde ut semen eorum, id est reliquos eorum humiliatos inter nationes redderet, qui pridem gloriosi cunctis gentibus exstiterunt. Ad postremum inclinatos atque despectos per regiones dispergeret, ne quidquam ulterius de sua congregatione presumerent.

uers. 27. Et consecrati sunt Beelphegor, et manducauerunt sacrificia mortuorum.

uers. 28. Et irritauerunt eumin studiis suis, et multiplicata est in eis ruina. In his uersibus et excessua maior, et uehementior ira subiungitur; ut non solum ad tempus sacrificasse, sed etiam ipsi quoque idolo gentium Beelphegor consecrati esse uiderentur. Sic enim in culturas demonum ritusque transierant, ut  iam non Domini, sed demonum serui esse probarentur. Pulcherrime autem dictum est, sacrificia mortuorum, quia defunctis hominibus impendi cultura ipsa probabatur, quos gentilitas immortales deos esse iudicabat. Sed intende sollicite quod multiplicatam ruinam supra eos dicit quibus erat sancti sui precibus parciturus. Illud enim quod debebatur, multiplicatum dixit mole peccati; ut maior fieret clementia quibus numerosior relaxabatur offensa.

uers. 29. Stetit [mss. A., B., et stetit] Phinees, et exorauit, et cessauit quassatio.

uers. 30. Et reputatum est illi ad iustitiam, in generationem et generationem usque in seculum. Stetit, uerbum ipsum soliditatem mentis ostendit: ut in illa generali perturbatione solus ausus fuerit confidentiam  deprecantis assumere. Nam cum legatur  telo transfixisse Iudeum qui mulieri Madianitidi contra uetitum Domini miscebatur, tamen quoniam hoc zelo diuino fecisse cognoscitur, oratio magis dicta est quam operatio. Quisquis enim bonis actibus occupatur, exorat. Cuius homicidium non horruit, quoniam adulterii maculam uindicauit. In tantum enim post effusum sanguinem innocens fuit, ut ipsius quoque iudicis meruerit uoce laudari.

uers. 31. Et irritauerunt eum ad aquas contradictionis, et uexatus est Moyses propter eos, quia exacerbauerunt spiritum eius. Et distinxit in labiis suis. uenit ad quintam narrationem, ubi illa refertur offensio, quando post tot ostensa miracula sub nefandis murmurationibus  aqua petebatur, que sic noscitur expetita, ut contradictio magis uideretur esse quam postulatio. Ibi enim Moyses, sicut in libro legitur Numerorum , nimia Iudaici populi importunitate succensus, diffidenter excrepuit dicens: Audite me, rebelles et increduli: num de petra hac uobis aquam poterimus eiicere? Quo sermone et ipse quoque peccauit, qui iam tantis miraculis preacceptis non credidit Dominum que fecit esse facturum. Quod dictum labiis suis a priore constantia omnino distinxit atque separauit, quando istud ambigue locutus est, dum illa certissima fide promisisset. Quod locutionis genus Scripture diuine proprium esse dicimus, quando hoc nec littere seculares, nec communis usus exercet. Hic autem Moyses, sanctitate  seruata, hac tantum meruit ultione percelli, ne in terram introiret promissionis, qui de Domino magna promittere non presumpsit. Nam post obitum eius cum ad Iesum Naue loqueretur Dominus dixit: Confortare igitur, et esto robustus ualde, ut custodias et facias omnem legem quam precepit tibi Moyses seruus meus . Dicendo enim seruus meus, gratiam in eo mansisse sue pietatis ostendit.

uers. 32. Non disperdiderunt gentes quas dixerat [mss. A., B., dixit] Dominus illis.

uers. 33. Et commixti sunt inter gentes, et didicerunt opera eorum; et seruierunt sculptilibus eorum, et factum est illis in scandalum. Tanquam parum [ed., paruum] fuisset quod peccauerat in deserto populus Hebreorum, sic postquam terras promissionis intrauit,  oblitus Domini mandatorum, cum illis se magis gentibus uetita societate coniunxit, quas propter idolorum culturas eis fuerat delere preceptum: addentes malum sceleribus suis, ut se eorum quoque superstitione polluerent; factaque illis est scandalum [ed., in scandalum] repromissionis terra, que fuerat in magnum premium, Domino largiente, concessa. Miserrimi hominum, qui Dei munus in peccata uerterunt, ut quod ille donauerat ad gratiam, excedentibus fieret ad ruinam. Sic monemur recte uti beneficiis diuina largitate concessis: ne magis inde pereamus, unde subleuati fuisse cognoscimur. Scandalum Grecum nomen est, significans sinistrum, quod mentes eorum in leuam partem peruersa imitatione deduxit.

 364 uers. 34. Et immolauerunt filios suos, et filias suas demoniis.

uers. 35. Et effuderunt sanguinem innocentem, sanguinem filiorum suorum et filiarum. Quamuis in Scripturis diuinis effusum sanguinem humanum ab Hebreis qui in terram repromissionis ingressi sunt, in sacrificiis demonum non legatur, tamen ab etate sequenti hoc fieri potuisse non dubium est, quando et presens Scriptura index probatur esse ueritatis. Et inspice quemadmodum ueraci relatione peccantium exaggeratur iniquitas. Primo enim dixit: Effuderunt sanguinem innocentem; et ne putarentur extranei, addidit, filiorum suorum et filiarum, quorum salus in humana conuersatione dulcissima est, ut illis  non parcerent pro quibus pii parentes etiam interfici non recusant.

uers. 36. Quos sacrificauerunt sculptilibus Chanaan.

uers. 37. Et interfecta est terra in sanguinibus, et contaminata est in operibus eorum; et fornicati sunt in obseruationibus suis. Adhuc in ipsa auxesi in his duobus uersibus perseuerat; quod schema Grece dicitur climax, Latine gradatio, quia per gradus quosdam, siue in laude, siue in uituperatione sensus noster ascendit; quam proxime quidem diximus, sed non piget frequenter repetere quod auctoritas ipsa cognoscitur iterare. Et quia dixerat filiorum filiarumque sanguinem fusum, adhuc crescit inuidia, adhuc grandescit scelus, quando illa monimenta caritatis horrendis sculptilibus sacrificata memorantur. Interfectam  igitur terram crudeles homines debemus accipere, qui se magis iniqua deuotione trucidarunt; interficiendo enim filios suos, tam nefario scelere parentes potius uidebantur exstingui. Tropica enim locutione positum est interfectam terram, dum terreni homines dicantur malis actionibus interempti. Exposuit enim quemadmodum interfectam dixerit terram cum carnales et insipientes pessima fuerint actione demersi. Nam illi fornicati uidentur in Domino, qui se adulterinis superstitionibus polluerunt.

uers. 38. Et iratus est animo Dominus in populo suo, et abominatus est hereditatem suam.

uers. 39. Et tradidit eos in manus gentium, et dominati sunt eorum qui oderunt eos.

uers. 40. Et tribulauerunt eos inimici eorum, et  humiliati sunt sub manibus eorum. Hoc quoque tropica locutione dictum est; quia perturbatio animi cadere non probatur in Dominum, sed uindicte eius excitata potentia, humana consuetudine ira uocitatur. Sed quid fecit iratus? Auersus est ab illis, quod malorum omnium constat extremum. Sic quando illud quod continet subducitur, necesse est ut earum que continentur rerum ruina protinus consequatur. Traditi sunt enim opprobrio seruitutis, qui gloriar uidebantur in idolis. Sequitur, et dominati sunt eorum [ms. G. et ed., eis] qui oderunt eos. Quamuis omnis dominatus gentilis uideatur esse molestissimus, addidit, qui oderunt eos, ut grauius esset cum seruiret infenso. Nullis enim obsequiis talis Dominus placari potest; nam qui semper odit, semper iratus est. Denique  uide quid sequitur, et tribulauerunt eos inimici eorum, et humiliati sunt sub manibus eorum. Talis ergo uicissitudo recipitur, ut qui amanti Domino seruire noluerunt, odientibus inimicis iusto iudicio probarentur esse subiecti.

uers. 41. Sepe liberauit eos. Ipsi autem exacerbauerunt eum in consilio suo; et humiliati sunt in iniquitatibus suis.

uers. 42. Et respexit eos cum tribularentur, cum exaudiret orationem eorum. Duplici modo hic misericordia Diuinitatis [ed., Domini] exponitur. Premisit beneficia, et humana non cessauit iniquitas; intulit uindictam, et afflictis iterum dignata est donare clementiam; ut intelligamus ipsum et bona premittere,  et flagellatis denuo subuenire. Hoc enim in his uersibus reperis, si diligenter intendis.

uers. 43. Et memor fuit testamenti sui, et penituit eum secundum multitudinem misericordie sue. Causam dicit quare fuerit Isreliticus populus, cum sepius peccaret, auditus; nec usque ad perditionem debitam Domini miseratione peruenerit; propter Testamentum scilicet nouum quod est eternum, ubi Domini aduentus eluxit, qui nulla successione mutabitur. Ipse enim promissus est Abrahe, quia de eius erat semine nasciturus; hoc erat absconditum in prophetis, sed Euangelii tempore reuelatum est. Penituit autem, more humanitatis edicitur, que dum penitet, consueuit mutare dispositum. Apud Dominum enim cuncta certis modis ordinata discurrunt; nec  aliquid nouum contra prescientiam eius euenit, dum omnia que sunt facienda cognoscit. Necesse enim fuit ut nobis nostro more loqueretur, qui naturam mortalitatis, ut nos in eternum uiuificaret, assumpsit. Sed considera quia ista penitentia Domini tunc fieri dicitur, quando et nos penitentes esse cognoscit. Talis enim nobis ille efficitur, quales nos sibi esse probauerit. Addidit, secundum multitudinem misericordie sue. Ipsa est que cuncta peccata superat, ipsa que usque ad nostram carnem uenire dignata est. Multitudo enim misericordie iuste dicitur, per quam mundus noscitur esse liberatus.

uers. 44. Et dedit eos in misericordias, in conspectu omnium qui eos ceperant. In misericordias dicit eos datos, quia diuersa carismatum munera susceperunt.  Alii enim prophete, alii apostoli, alii martyres, alii confessores ex ipso populo Domini miseratione floruerunt, ut eosdem postea miraculorum intuitu uenerarentur gentes, quos ante uelut abiecta mancipia possederunt. Siue magis ad diabolum uel ministros eius referri potest, ut coram eis redderentur liberi, quorum prauitate prius uidebantur esse captiui. Unde Apostolus dicit: Principem potestatis eris huius, qui operatur in filiis [ed., in filios] infidelitatis ; et alibi: Ut resipiscant a diaboli laqueis captiuati [mss. A., B., F., capti] ab ipso secundum ipsius uoluntatem .

uers. 45. Saluos fac nos, Domine Deus noster, et congrega nos de nationibus.

uers. 46. Ut confiteamur nomini sancto tuo, et gloriemur  in laude tua. Populus ille cui ab initio psalmi istius uerba dedimus, postquam se copia Dominice laudis expleuit, sexta narratione Patrem Dominum deprecatur ut Ecclesiam suam de gentium congregatione perficiat. Illud quoque subiungens, et gloriemur in laude tua, non in humana iactantia, sed in te, ubi est reuera fixa gloria, et sine fine letitia. Et intuere quod hic saluare dicitur Pater; legitur etiam et Filium saluare, ut est illud: uenit Filius hominis saluum facere quod perierat . Predicatur etiam saluare Spiritum sanctum, ut est illud ad Titum: Saluos nos fecit per lauacrum regenerationis et renouationis 365 Spiritus sancti . Sic indiuisibilis Trinitatis equalitas atque unitas, et uerbis  similibus et uirtutibus indicatur.

uers. 47. Benedictus Dominus Deus Isrel a seculo et usque in seculum; et dicet omnis populus; Fiat, fiat. Hec est laus quam superiore uersu congregatus optauit populus [ms. G. et ed., congregatos optauit populos] personare. Hoc etiam nunc sancta canit Ecclesia, que se de tanto bono presenti tempore consolatur. Sed hoc dicit ab isto seculo usque ad illud perpetuum seculum esse faciendum, ut continuata laus nunquam debeat habere fastidium. Sed cum predictos hymnos deuotus Iudeorum populus canat, quis est iste alter qui dicit: Fiat, fiat, scilicet  populus ille preputii est, qui eo tempore in fide non erat, quando psalmus iste canebatur; qui tamen prophetie uirtute futurus introductus  est, ut amore uniuersitatis diceret: Fiat, fiat. Sic hodieque in ecclesiis orantibus sacerdotibus respondetur Amen, id est, Fiat. Sic iam illis temporibus ipsi indicabantur, qui nunc idem faciunt. Conuenit enim magis hec uerba ad talem intellectum trahere, quam librorum determinationes aduertere, sicut quibusdam placet.



Conclusio psalmi.

Cantatum est Alleluia festiuum, responderunt omnia titulo suo. Nam licet diuersa dicta sint, in unam tamen gratiam tanquam uoces canori organi conuenisse noscuntur. Quapropter summo desiderio supplicemus, ut nos de beneplacito sibi populo esse concedat, qui de prauis recta, de amaris dulcia, de temporalibus facere consueuit eterna; quatenus et nos  in Christo Domino gloriantes communiter dicere mereamur: Benedictus Dominus Deus Isrel a seculo et usque in seculum. Meminisse autem debemus quod hic psalmus, quamuis habeat, Peccauimus cum patribus nostris, iniuste egimus, iniquitatem fecimus, ad penitentes tamen non debeat applicari. Primum, cui festiuum Alleluia premissum est; deinde quia loquitur populus Hebreorum, cum singule persone penitentibus dentur; tertio plus historiam continet quam delicta deplorat. In multis preterea psalmis de peccati satisfactione breuiter inuenis dici; cum tamen non ad ipsam causam uideantur aptari.



EXPOSITIO IN PSALMUM CuI.



Alleluia.

 Quoniam psalmus iste cum aliis duobus superioribus simili titulo prenotatur, conuenire putamus ut nos quoque ipsorum relationes sub una expositione memoremus; quatenus munus tanti secreti facilius possit intelligi. In primo Alleluia commendatur populus Iudeorum, de quo nulla querela est. Secundo eos commemorat, qui in eadem gente creberrimis offensionibus errauerunt, et ad Domini gratiam ipsius miseratione reuersi sunt. Hic autem commonetur populus Christianus, ut laudes Domini pro collatis sibi beneficiis debeat personare. Sic [ed., hic] breuiter potest intelligi, quod in unoquoque eorum debet inquiri. Unde nunc propheta  commonet populum Christianum, qui Domini redemptione  saluatus est, ut confitendo preterita, nouum cantet Alleluia. uox ista suauis est, hic sermo festiuus est. Quapropter ueneranter audiamus stupenda magnalia, que tanti tituli splendore prenotantur.



Diuisio psalmi.

Post Hebraici populi confessionem, de quibus precedentes psalmi locuti sunt, propheta uenit ad populum Christianum, qui per spatia totius orbis superstitionum solitudine atque errore uagabatur: in prima sectione commonens eum ut laudes Domini debeat confiteri, quoniam eius glorioso sanguine redemptus Ecclesias accepit, qui per aras demonum lucosque stulto rapiebatur errore. Secunda gratias dicit Domino peragendas, qui gentilium animas ueritatis pabulo ieiunas, religionis sue ubertate satiauit,  et eorum uincula peccatorum inexsuperabili uirtute dirupit. In tertia Patri gratias precipit esse referendas, quia Dominus Christus adueniens, diaboli portas eneas uectesque ferreos omnipotentie sue maiestate confregit. Quarta Domino Christo sacrificium laudis a sacerdotibus commonet offerendum, qui inter seculi huius immanissimos fluctus Ecclesiarum gubernationi quasi quibusdam nauibus presidere noscuntur: describens quemadmodum et ipsorum tentationibus uirtus diuina subuenire dignatur. Quinta iterum dicit a sacerdotibus et senioribus Dominum esse laudandum, qui squalentem mundum ariditate peccati in amenissimam iucunditatem celesti munere commutauit; quod uidentes recti corde nimia exsultatione gaudebunt. Illud autem considerandum  est, quod predicte partes similibus uersibus inchoare noscuntur. Quod genus carminis a magistris secularibus intercalare uocitatur: ubi adeo repetitio crebra geminatur, ut necessaria commonitio frequenti repetitione dulcescat.



Expositio psalmi.

uers. 1. Confitemini Domino, quoniam bonus, quoniam in seculum misericordia eius. Preuidens propheta populum Christianum aduentu Domini gratiam percepturum: ne securitate tanti beneficii aliqua negligentia lentaretur, commonet eum et prodere peccata sua, et laudes Domini personare: quia hoc uerbum, confiteri, ad utrumque diximus pertinere. Ille enim preconia Domini salutariter assumit, qui  prius eum delictorum suorum confessione placauerit. Subsequitur etiam, quoniam bonus, ut peccatoribus sit confidentia post satisfactionem pio Domino supplicare. In seculum uero hic, significat in eternum: quia nullum tempus est quod ab eius misericordia reperiatur exceptum. Nam et hic consueuit parcere, et ibi fidelibus dignabitur eterna premia condonare. Ita fit ut semper bonus supplicibus suis, semper misericors approbetur; nam et cum iudicat bonus est, quia iustitia bona est.

uers. 2. Dicant nunc qui redempti sunt a Domino, 366 quos redemit de manu inimici. Dicant utique Alleluia, quod titulus ait, et se iucundis exsultationibus consolentur qui ad Domini gratiam uenire meruerunt.  Significat autem specialiter populos gentium, qui sanguine Domini redempti, et de potestate diaboli ipsius miseratione sublati sunt. Tanta enim duritia rigens atque stupida manus illius fuit, ut nisi fuso sacro sanguine laxari nullo tempore potuisset. Nam ad eos pertinere quod dicitur, sequentia declarant.

uers. 3. De regionibus congregauit eos: a solis ortu et occasu, ab aquilone et mari. Per figuram periphrasim, que Latine dicitur per circuitum, exponit diabolice dextere que fuerit potestas in toto orbe diffusa; ut beneficium sancte incarnationis hominibus innotescat, que et auctorem perniciosum maiestatis sue potentia religauit, et uincto uasa mortis eripuit. Dixit prius, De regionibus. Et ne putares de paucis  prouinciis congregatos, addidit, a solis ortu et occasu, ab aquilone et mari. Cum tres cardines mundi designauerit, pro quarto, id est pro australi posuit mare: ab illa parte Oceanum uolens intelligi, qui cunctam mundi marginem dicitur circumire. Similis est et illa descriptio in Genesi, ubi semini Abrahe uniuersum orbem promittit, dicens: Leua oculos tuos, et uide a loco in quo nunc tu es, ad aquilonem et austrum, et ad orientem et ad mare, quod est occasus . Occasus enim dicitur, quasi horarum casus. Ita mare quod hic posuit pro austro, ibi pro occidente constat esse nominatum. uocabulum siquidem istud pro qualibet parte mundi potest competenter aptari, quando uniuersam terram circulo fertur sue peruagationis includere. Unde euidenter aduertitur hanc  generalem adunationem non de Iudeis dici, sed de Ecclesia catholica, que ex toto orbe noscitur congregata.

uers. 4. Errauerunt in solitudine in siccitate, uiam ciuitatis habitationis non inuenerunt.

uers. 5. Esurientes et sitientes, anima eorum in ipsis defecit. Quamuis diuerse gentes gauderent numerositate populorum, tamen in solitudine uersabantur, cum nullos uerissimos doctores, nullam Ecclesiam habere probarentur; quia superstitiosa gentilitas uiam ciuitatis Domini, ubi habitare debuisset, necdum cum idolis sacrificaret, inuenerat. Esurientes autem et sitientes curiosos huius seculi significat uiros, qui ueritatis semitas diuersis opinionibus exquirebant. Sed quoniam non crediderant eius Auctori,  in uera sapientia non poterant inueniri. Sequitur, anima eorum in ipsis defecit. In ipsis, utique laboribus atque studiis eorum animositas lassata succubuit: quia sic Deum desiderabant querere, quemadmodum non poterant inuenire.

uers. 6. Et clamauerunt ad Dominum cum tribularentur, et de necessitatibus eorum liberauit eos.

uers. 7. Et eduxit eos in uiam rectam, ut irent in iuitatem habitationis. Quemadmodum duobus uersibus superioribus descripsit errantes, ita nunc duobus aliis refert ad Domini dona redeuntes. Clamauerunt, significat magno desiderio quesierunt. Que tamen compunctio a Domino uenit, ut illud desideranter petatur, quod cognoscitur esse proficuum. Et ut uim  ipsius nominis indicaret, addidit, cum tribularentur. Quo tempore clamor cordis totis uiribus excitatur, quando et imminens periculum timetur, et presumptio humana subducitur. Sed uide quid clamor iste prestiterit; uidelicet ut et de necessitatibus liberarentur, et semitas ueritatis agnoscerent; quatenus qui pridem in inuio errore uagabantur, accepta uia sanctissime religionis ad Ecclesie beate feliciter atria peruenirent.

uers. 8. Confiteantur Domino misericordie eius, et mirabilia eius filiis hominum. uenit ad secundam sectionem, in qua commonet iam fideles ut Domino gratias referre non desinant, qui eius copiosa beneficia perceperunt. ueraciter autem et salutariter dictum est debere Domino confiteri misericordias  suas, quia quidquid in nobis uidetur laudabile, eius constat esse clementie, qui peccata relaxat, spem tribuit, et ad bonitatis sue dona perducit. Nam quod dicit pluraliter, misericordias, illud significat, quoniam multis quidem, sed diuersa largitur, sicut dicit Apostolus: Sed unusquisque proprium donum habet ex Deo, unus quidem sic, alius autem sic . Quapropter pio Domino semper dignum est confiteri, qui nos et a periculis liberat, et splendore sue pietatis illuminat. Miracula uero que fecit tempore incarnationis sue, per euangelistas et apostolos posteris dicit esse predicanda, sicut constat effectum. Memento autem quod hic uersus per quatuor diuisiones usque ad finem sine aliqua permutatione repetitur, ut sicut de quatuor mundi partibus dicit  Ecclesiam congregatam, ita de totidem cardinibus orbis laudes misericordie ipsius deuotis mentibus offerantur.

uers. 9. Quia satiauit animam inanem, et animam esurientem satiauit bonis. Inanis est anima, quando mundi peruersitatibus occupata, ad Creatorem suum reuerti nulla deuotione festinat. Animam uero esurientem dicit, quando iam diuina gratia uisitata ad Domini [mss. A., B., F., a Domino] desiderat uenire medicinam. Quod factum est in gentibus, que intentionem suam primum in idolorum uanis desideriis occupabant; tunc enim erant inanes et uacue, quando bonis fructibus priuabantur eluse. Secundo esurientes satiate sunt, quando Domini miseratione commonite, uota sua ad penitentie studia transtulerunt.

 uers. 10. Sedentes in tenebris et umbra mortis: uinculis ligatos, in mendicitate et ferro. Gentium que ante aduentum Domini fuerunt, in hoc uersu uita describitur; sedebant enim in tenebris, quoniam [mss. A., B., F, quando] uacuate lumine fidei, perfidie cecitate reddebantur obscure. Et cum dicit, sedentes, ostendit eas longo situ ibidem fuisse uersatas. Umbra mortis fuit seculi istius uita uitiosa, que illius future mortis teterrimam portabat imaginem, uinculis utique ligati erant, qui dominatione diaboli, peccatorum tenebantur nexibus obligati. Mendicitas ad indigentiam boni pertinet: ubi multo grauior est omnino penuria, que non corpus, sed, quod est  grauius, animam probatur affligere. Ferrum significat duritiam malorum, quoniam ferreum plerumque dicimus quod durum esse monstramus.

uers. 11. Quia exacerbauerunt eloquia Domini, et consilium Altissimi irritauerunt.

367 uers. 12. Et humiliatum est in laboribus cor eorum; et infirmati sunt, nec fuit qui adiuuaret. Intuendum est quod in his duobus uersibus figura sit parison, id est equatio sententie; exponit enim in primo uersu quemadmodum peccauerint, et in secundo que receperint. Quod schema in hoc psalmo frequenter, diligens lector, inuenies. De illis enim dicit qui sedebant in tenebris, et umbra mortis, quia contra Domini eloquia facientes, in eius regulis uiuere respuebant. Et necesse erat ut paterentur iratum,  quem iudicabant esse temnendum. Denique uide quid sequitur, et consilium Altissimi irritauerunt. Irritauerunt plane, ut qui superbi in prosperitatibus exstiterunt, in tribulationibus et angustiis humiles redderentur. Iustum consilium, saluberrima medicina, ut morbus seculi contrario remedii munere curaretur. Adiecit, infirmati sunt, id est a seculi presumptione deiecti sunt; ut facilius ad penitentie remedia peruenirent, si incitamenta contumacie perdidissent. Additum est, nec fuit qui adiuuaret, subaudiendum, alter. Nemo enim prestat periclitanti, nisi cui omnipotens Deus preceperit subuenire.

uers. 13. Et clamauerunt ad Dominum cum tribularentur, et de necessitatibus eorum liberauit eos.

 uers. 14. Et eduxit eos de tenebris et umbra mortis, et uincula eorum disrupit. Ecce quare humiliati sunt, quare infirmati; scilicet ut ad Dominum clamarent, delicta propria confitentes. Silebant enim in elatione positi, uelut insensata pecora nullum uerbum salutare fundebant. Compunctio facta est, et tunc uocem proficuam reddiderunt. Et inspice misericordie Domini quibus distinctionibus exponuntur. Primo, de necessitate [ed., necessitatibus] liberauit eos, qui premebantur seruitute diaboli. Deinde, a superstitionum suarum tenebris eduxit animas peccatorum sorde pollutas. Tertio, non dixit, uincula eorum soluit, sed, disrupit. Sic diaboli tyrannica potestas Christo ueniente disrupta est, ut nunquam in illam qua fuit dominationem redire preualeat.

 uers. 15. Confiteantur Domino misericordie eius, et mirabilia eius filiis hominum. uenit ad tertiam sectionem, ubi illum uersum repetit, quem in secunda parte iam dixit. Hi sunt intercalares, quasi in medio calle positi, id est in carminis itinere constituti. Admonet enim liberatos [mss. A., B., F., liberatori] gratias agere, quia ianuas peccatorum et malorum omnium claustra uirtus diuina confregit.

uers. 16. Quia contriuit portas ereas, et uectes ferreos confregit. Hec est causa qua dicit Domino confitendum, quia pro liberatione nostra portas eneas uectesque confregit, ut ipso nobis uiam prebente, uitam istam possimus sub securitate transire. Porte sunt enee hominum consuetudines uitiose, que  nos ita in peccatorum atriis recludunt, ut exeundi nequeant prebere licentiam. uectes autem ferreos, spiritus immundos non improbe uidemur accipere, qui illas ianuas peccatorum, ne circumdatos exire liceat, obserare [mss. A., B., F., obseruare] noscuntur. Hec enim duo metalla pro fortitudine delictorum uidentur adhibita. Sed ista hominum uiribus desperata uirtus diuina confregit, quando periclitantes aduentus sui lumine miserata respexit.

uers. 17. Suscepit eos de uia iniquitatis eorum: propter iniustitias enim suas humiliati sunt. Quamuis omnia Dominus maiestatis sue presentia complere uideatur, tamen sic a peccatoribus longinquus redditur, ut non ei fiant proximi, nisi quando ad eum ipsius miseratione uenerint compuncti. Sed quantum  noceat ista desertio, patenter exponitur; dicit enim, propter iniustitias suas humiliatos; non illa humilitate uitali: alia est enim illa humilitas que erigit, non ista que deiicit. Humiliatur quippe in interitum, qui ad illam non meruerit peruenire medicinam.

uers. 18. Omnem escam abominata est anima eorum, et appropiauerunt [mss. A., B., F., appropinquauerunt] usque ad portas mortis. Quantum ad litteram pertinet, languentium consuetudo describitur, qui per fastidia cibi, discrimen incurrere probantur exitii. Sed hic spiritalem escam, id est legem Domini et salutaria precepta potius debemus aduertere, unde fidelis anima uiuit, et copia superna reficitur: de qua impiorum mens exitiosa fame ieiuna est, dum egrotante anima bonarum rerum noscitur sustinere penuriam.  Grauis morbus et exsecranda calamitas, diuine legis appetentiam non habere; nam unde possit uiuere, si suam uitam ceperit non amare? Hinc factum est ut ad illa claustra mortifera uenirent [ms. G. et ed., ueniretur]; que ideo non sunt ingressi, quoniam erant Domini miseratione liberandi.

uers. 19. Et clamauerunt ad Dominum cum tribularentur, et de necessitatibus eorum liberauit eos. Istum uersum constat esse repetitum, quoniam in simili causa unam decuit esse sententiam.

uers. 20. Misit uerbum suum et sanauit eos, et eripuit eos de interitionibus eorum. Hic agnoscimus qualis languor sit spirituales delicias fastidire, ut sola celestis Medici presentia tale potuisset periculum egritudinis amputare. uenit enim Dominus Saluator,  qui nos reficeret ac sanaret: ne spiritualis cibi ieiunia peccatorum corda consumerent. Nam quod ait, Misit uerbum suum, ad caritatem dicitur Patris, non ad imparilitatem potentie; nam mittitur et a Filio Spiritus sanctus, sicut et ipse in Euangelio ait: Expedit uobis ut ego uadam: si enim non abiero, Paraclitus non ueniet ad uos; si autem abiero, mittam eum ad uos . Et iterum Filius mittitur ab Spiritu sancto, sicut Isaias de Christo ait: Spiritus Domini super me, propter quod unxit me, euangelizare pauperibus misit me . Mittitur etiam potior a minore, sicut Tobias angelum misit. Sed neque minor est Filius dum a Patre mittitur, nec Spiritus sanctus Filio, quoniam ab eodem destinatur. Iste  siquidem sermo ad concordiam pertinet, non ad distantiam potestatis; nam equalitatem esse in Trinitate potentie uel nature, in Scripturis diuinis frequenter asseritur; quod inter alios decenter a Patre nostro Augustino in libro Testimoniorum constat esse collectum .

uers. 21. Confiteantur Domino misericordie eius, et mirabilia eius filiis hominum. Quarta sectio repetitis uersibus introitur, quibus expositio predicta sufficiet. Commonet autem sacerdotes ut Domino sacrificent, et mirabilia eius populis non desinant predicare.

uers. 22. Et sacrificent sacrificium laudis, et pronuntient opera eius in exsultatione. Domino sacrificium reddit qui letus hostiam laudis obtulerit: quia multo  prestantius est cum bonis actibus psalmodie illi iubilationes offerre, quam pecudum uictimas immolare. Nam qualia sacrificia sint prebenda consequenter exponit; scilicet ut 368 predicatores beneficia eius tacere non debeant; quatenus et ipsi reddant debitum, et fidelibus competens doctrina [mss. A., B., F., medicina] monstretur. Sed qualis sit ista pronuntiatio aptissimo uerbo declaratur, id est in exsultatione; non tristis, non diffidens, sed letus atque promptissimus, ut ab audientibus possit intelligi confidentia predicantis. Illa enim celerius acquiescimus credere, que doctores uidemus fixa et grata mente predicare.

uers. 23. Qui descendunt mare in nauibus, facientes operationem in aquis multis. Cum dicit, descendunt  mare, significat sacerdotes qui seculi istius procellosa descendunt. Nam cum dicit, descendunt, ostendit inferiora loca esse seculi, ad que descendi posse testatur. In nauibus autem  Ecclesias significat, que ligno crucis mundi istius tempestates enauigant. Sic enim mare descenditur atque transitur, si tutissimis nauibus insideatur, ubi gubernator est Christus, ubi remiges apostoli, et sanctorum pontificum beata collectio. Sequitur, facientes operationem in aquis multis. Adhuc in eadem comparatione persistit. Sacerdotes sunt enim qui operantur in aquis multis, id est predicant populis Christianis. Aquas enim multas, populos significare non dubium est, quando in Apocalypsi, quid essent aque interroganti Ioanni responsum est: Populi  sunt . Quis autem uerior potest esse intellectus, nisi quem tante ueritatis confirmat auctoritas?

uers. 24. Ipsi uiderunt opera Domini, et mirabilia eius in profundo. Ipsi predicatores qui operas eius spirituali intelligentia cognouerunt; ut mare Rubrum, baptismum; ut Ione triduanam illam ferini uentris innoxiam habitationem sepulcrum Domini significare cognoscerent; et his similia, que Scripturarum diuinarum prefigurationibus agebantur. Eoque fit ut mirabilia eius in profundo respiciant qui operas eius spirituali estimatione considerant.

uers. 25. Dixit, et stetit spiritus procelle, et exaltati sunt fluctus eius.

 uers. 26. Ascendunt usque ad celos, et descendunt usque ad abyssos: anima eorum in malis tabescebat. Ne illi quos superius dixit operam Domini in profundo posse conspicere, aliqua elatione turgescerent, nunc eorum procellas et fluctus consequenter exponit. Dixit, et stetit spiritus procelle, significat quando Dominus tempestates tribulationum nostrarum pia miseratione suspendit: ne malis crescentibus obruamur, sed iterum nisi ipso protegente liberemur. Hec dilatio nobis fit maioris causa periculi. Exaltantur enim fluctus in mentibus humanis, quando putamus meritis nostris attribui, unde sola uidemur diuina gratia posse liberari. Sed isti fluctus narratione pulcherrima describuntur. Ascendunt enim usque ad celos, quando seculi elationibus eriguntur; descendunt  usque ad abyssos, cum in desperationem metumque peruenerint. Et uide quid sequitur, anima eorum in malis tabescebat; utique, quoniam usque ad profundas abyssos formidine faciente descenderant. Tabescebat enim et in bono positum est, sicut trigesimus octauus psalmus dicit: Et tabescere fecisti sicut araneam animam eius . Sed hic ideo additum est, in malis, ut in qua parte positum sit, absolute debuisset intelligi.

uers. 27. Turbati sunt, et commoti sunt sicut ebrius, et omnis sapientia eorum deuorata est. De ipsis adhuc dicit de quibus superius ait, anima eorum in malis tabescebat. Turbati sunt, ad confusionem pertinet sensus; commoti sunt, ad iras protinus euomendas. Quapropter talium sapientiam dicit esse deglutitam,  quia sapientia non potest nisi apud quietos et imperturbatos animos inueniri. Sapientia eorum bene de illis dicitur qui sibi ante uidebantur esse doctores: sed eam constat esse deglutitam, que perturbatis mentibus non preualet apparere. His igitur exemplis monentur sacerdotes, ut Domino supplicent; quatenus cor eorum in humilitate consolidet, ne diabolicis tentationibus uentilentur.

uers. 28. Et clamauerunt ad Dominum cum tribularentur, et de necessitatibus eorum liberauit eos.

uers. 29. Et statuit procellam eius in auram, et siluerunt fluctus eius. Illi uelut ebrii, quorum sapientia deglutita uidebatur, clamore salubri ad uitalia consilia redierunt. Ad Dominum quippe conuersi, ceperunt esse iam sobrii. Quid autem egerit auxiliaris clamor exponitur, et de necessitatibus eorum liberauit  eos. Ipse autem necessitates, quemadmodum remote sint, allegorica descriptione narrantur. Sequitur enim, et statuit procellam eius in duram, et siluerunt fluctus eius. Tempestas illa seuissima, que ab humana fragilitate non poterat sustineri, in auras iussa disparuit, confestimque fragor ille seuientium malorum imperio Dominantis obmutuit.

uers. 30. Et letati sunt quia siluerunt; et deduxit eos in portum uoluntatis eorum, et de necessitatibus eorum liberauit eos. Dicit quod solet post pericula labore fessis emergere, ut se gaudeant ingenti clade liberatos, quando ad portum ceperint uenire tutissimum. Portus enim a portandis nauibus est dictus.  Subiungitur repetita quidem, sed nimis grata conclusio, ut de necessitatibus cunctis liberaretur animus estuantis.

uers. 31. Confiteantur Domino misericordie eius, et mirabilia eius filiis hominum. uenit ad quintam sectionem, ubi gratias agere Domino sanctam monet Ecclesiam: quia diuersa beneficia humano generi pius miserator indulsit. Sed inspice quod eumdem uersum quarto repetiit; ut quadrifaria illa mundi diuisio, quam superius dixit, a solis ortu et occasu, ab aquilone et mari, his concordans partibus redderetur; quatenus fidelis confessio ubique eadem, ubique celeberrima cantaretur. Congruebat enim ut unam religionem, unum populum, unam Ecclesiam, una quoque sanctitas predicationis includeret.

 uers. 32. Et exaltent eum in ecclesia plebis, et in cathedra seniorum [ms. G et ed., senum] laudent eum. Exaltari dicit Dominum, qui supra omnes celorum terrarumque potestates excelsus est; non quod illi quidquam possit addi, sed ut nos in ipsius exaltatione debeamus augeri. Nam quando eum cogitamus atque laudamus, immensus et incomprehensibilis apparet Altissimus. Hic autem plebem, non quodcunque abiectum hominum genus debemus accipere, sed illam nobilem ueraque religione pollentem, que Dominum religiosis actibus semper exaltat. Nam cum dicit, et in cathedra seniorum laudent eum, omnes doctores precipit laudes Domini personare, qui in cathedra seniorum residere noscuntur; id est qui successores ueterum pontificum esse meruerunt.  369 Cathedram siquidem doctoribus dari, in primo psalmo sufficienter expositum est.

uers. 33. Quia posuit flumina in desertum, et exitus aquarum in sitim. Causam reddit quare debeat Domino confiteri turba fidelium: quia reprobata perfidia Iudeorum, omnis plenitudo uenit ad populum Christianum. Illa siquidem flumina, id est prophete uel apostoli non credentibus Iudeis ad deserta gentium transierunt. Nam cum uerba Dei contumax populus Hebreorum spiritualiter nequaquam suscipere uoluisset, uelut fons irriguus deriuatus ad gentes omnes diuinus sermo translatus est, et facti sunt uberrimi, qui prius siccati fuerant ariditate peccati. Mirabiliter autem dictum est, exitus aquarum  in sitim, id est, ad gentes que aquas celestes sitienter haurirent, non ut Iudei exitiabili contemptu respuerent.

uers. 34. Terram fructiferam in salsilaginem, a malitia inhabitantium in ea. Quia prius dixerat gentium euocationem, que pertinet ad Christianos, nunc dicit expulsionem Iudeorum, que illis per superbiam prouenisse declaratur. Terra enim erat fructifera, quando superna religione florebat; sed facta est salsilago, cum Domini precepta contempsit. Humor enim salsus fructibus probatur aduersus: quia ubicunque dominatus fuerit, gratiam fecunditatis intercipit. Sed quare illis contigerit causa subiuncta est: propter malitiam scilicet eorum qui terram  illam fructiferam, id est Domini tabernaculum subdolosis [ed., subdolis] mentibus habitare uidebantur.

uers. 35. Posuit desertum in stagna aquarum, et terram sine aqua in exitus aquarum.

uers. 36. Et collocauit illic esurientes; et constituerunt ciuitatem habitationis. Iste uersus ad populum pertinet Christianum, quorum siccitati sacri baptismatis data est unda salutaris. Stagna enim pro fontibus Ecclesiarum arbitror posita, a quibus suscepta aqua, quieto lacu retinetur, donec noue regenerationis dignitas impleatur. Stagna siquidem a stando dicta sunt. Terra enim sine aqua, incredula significat corda gentilium, que rigata unda baptismatis, sancta predicatione floruerunt. Sed in isto beneficio  collocati sunt qui Domini munera gloriosa nimis auiditate complexi sunt. Ciuitas autem habitationis est Ecclesia catholica, in qua firmiter se constituunt qui supernis iussionibus obsequuntur.

uers. 37. Et seminauerunt agros, et plantauerunt uineas; et fecerunt fructum natiuitatis.

uers. 38. Et benedixit eos, et multiplicati sunt nimis, et iumenta eorum non sunt minorata. Seminant agros et plantant uineas, qui corpora sua mundatis sentibus peccatorum celesti institutione purificant; ut fructus illos inueniant, qui Domino placere noscuntur. Felix labor, prouentus mirabilis, sic operari ut Redemptor gentium placatus possit agnosci. Ager enim dictus est ab agendo, quod ibi diuersa uictus causa peragantur. Addidit, et fecerunt fructum  natiuitatis, et benedixit eos, et multiplicati sunt nimis. Fructus a fruendo dicitur; et ideo qui fructum spiritualem faciunt, benedictione Domini perfruuntur: quos uero infecundos esse contigerit, absciduntur; sicut Euangelii illa ficulnea, que luxuriantibus foliis sterilis uidebatur in pomis. Multiplicati sunt autem, quando fideles benedicti sanctas operas [mss. A., B., opulentias] intulerunt, et gloriosiores facti sunt per Dei gratiam fecunditate meritorum. Sequitur, et iumenta eorum non sunt minorata. Iumenta simplices homines debemus accipere, fidei quidem probitate pollentes, sed nulla disertitudine gloriosos, meliores uita quam lingua: plurimum ualentes, non sermone, sed corde, qualem Paulum legimus simplicem qui  demonibus imperauit. Tales ergo non sunt minores facti, qui magnam uidentur Domini gratiam consecuti. Sic ista hominum duo genera habere sanctam testatur Ecclesiam.

uers. 39. Pauci facti sunt, et uexati sunt a tribulatione malorum et dolore.

uers. 40. Et effusa est contentio super principes eorum: et seduxerunt eos uana eorum, et seduxit eos in inuio, et non in uia. In his duobus uersibus illos describit qui heretica prauitate decepti, Ecclesiam Domini derelinquunt; de quibus Ioannes Apostolus dicit: A nobis exierunt, sed non erant ex nobis; nam si essent ex nobis, mansissent utique nobiscum . Isti ergo pauci sunt, quamuis multi sibi esse uideantur; nam ad illam uniuersalem Ecclesiam  comparati, omnimodis probantur exigui. Hi uexati sunt a tribulatione malorum et dolore; uexati utique, quando eos diabolice insidie perculerunt. Necesse est enim hos dolor et tribulatio subsequatur, qui auctorem salutis reliquisse noscuntur. Sequitur, et effusa est contentio super principes eorum. Breuiter sacerdotes hereticorum designati atque notati sunt, a quibus merito dicitur effusa contentio; quia non salutari doctrina, sed tantum mortifera loquacitate contendunt; quippe qui Scripturas diuinas locis aliquibus suscipiunt, et pro parte maxima derelinquunt. Hi quoniam sua uanitate seducti sunt, per inuia labuntur erroris: quippe qui uiam salutis deserunt, et tortuosis semitis immorantur. Audiant ergo ubi ambulant, et quo possint peruenire cognoscant.

 uers. 41. Et adiuuit pauperem de inopia, et posuit sicut oues familias.

uers. 42. uidebunt recti, et letabuntur, et omnis iniquitas oppilabit os suum. Superius de arrogantibus hereticis dixit, nunc ad humiles catholicos redit, principes illorum ieiunos deserens, et istorum pauperes adiutorio celesti reficiens. Iste enim pauper est unus ex [ms. G. et ed., in] omnibus, qui mundanis illecebris derelictis, continue ianuam celestis misericordie pulsat, ut-in illam familiam mereatur admitti, que sicut oues innoxie simplicitatis honore decorantur. Hoc cum sancti uiderint, sine dubitatione gaudebunt, quia fidelem respiciunt suis cetibus acquisitum. Quo facto diaboli iniquitas obmutescet, quando electis Domini non erit quod possit  opponi.

uers. 43. Quis sapiens et custodiet hec, et intelliget misericordias Domini? Mirabilis psalmus decoro fine conclusus est. Quis sapiens? ac si diceret: Qui uere sapiens est custodit ista que dicta sunt, ut Christi se magis uelit esse pauperem, quam hereticorum principem; ut eligat se celestis Regis pulsare ianuam, quam docere uerba nocentia. Iste enim qui potuerit sic eligere, sic iudicare, tunc accipiet misericordias Domini, que nullo possunt tempore terminari.



Conclusio psalmi.

Licet omnia psalmi huius suaui fuerint predicatione  narrata, ille tamen locus animum 370 meum precipua delectatione permulsit, qui Dei Ecclesiam breui complexione de cunctis dicit mundi partibus adunandam. Ait enim: De regionibus congregauit eos. A solis ortu et occasu, ab aquilone et mari. Sed opere pretium est hunc uersum paulo diligentius perscrutari; est enim astronomice discipline optimus indicator. Dicendo enim quatuor cardines mundi, schemate quadranguli terrarum orbem depinxit. Hunc autem psalmum a doctissimo Patre Augustino reperi fuisse diuisum; quem ita se populo commemorat explanasse, ut eum iam non adeo crederet exponendum. Hoc nos, in quantum concessum est, imitantes, uniuersos psalmos adhibitis diuisionibus credidimus partiendos: iudicantes explanationibus nostris non  minima prebere solatia, quod tanti Patris monstrauit auctoritas.



EXPOSITIO IN PSALMUM CuII.



Canticum psalmus Dauid.

In hoc psalmo perquirenda nouitas inesse cognoscitur, quoniam eum de quinquagesimi sexti et quinquagesimi noni partibus constat esse contextum. Sed cum ipsa uerba sint posita, que in illis ante iam dicta sunt, ad intellectum tamen alium perducuntur: quoniam mutatus titulus, qui semper continentiam psalmi indicare monstratur, aliterque partes ipsas, quam superius dicte sunt, persuadet intelligi. Canticum enim frequenter diximus ad diuinarum rerum contemplationem referri; psalmum uero ad actuales  operas, que tamen diuinis noscuntur conuenire mandatis; quod in primo uersu etiam ipse testatur: Cantabo et psalmum dicam Domino. Dauid autem significat Regem Christum, qui in hoc psalmo locuturus est. Quapropter singula magna debemus intentione perquirere: quoniam psalmi in quibus ex persona sua loqui dignatur, reuerentissima subtilitate profundi sunt, ut tanti secreti dignitas densiore uelamine protegatur.



Diuisio psalmi.

Per totum psalmum  loquitur Dominus Christus. Primo ordine per id quod homo est paterne glorie gratiam laudis exsoluens: quoniam suscipiens mirabile passionis arcanum resurrexit in gloriam sempiternam. Secundo humiliat  semper humanitatem suam, ubi tamen et potentiam proprie maiestatis ostendit; ut duas naturas ueraciter in una Domini Christi cognoscas esse persona; non quod in duos filios diuidatur Christus , sed quod unus atque idem Filius Dei, nunc secundum carnem pro nobis assumptam, nunc secundum potentiam uerbi loquatur et gloriam. Discerne enim naturas tam Dei quam hominis, et omnia sine offensione transibis, sicut a Patribus sub breuitate preceptum est: Da passiones carni, da Diuinitati miracula.



Expositio psalmi.

uers. 1. Paratum cor meum, Deus, paratum cor meum; cantabo et psalmum dicam Domino. Sanctitas illa gloriose incarnationis, dum suam puritatem  refert, quemadmodum laudes Domino dicantur, ostendit. Paratus enim ille ad talia semper erat, qui ad preconia Patris peccatorum discrepantiam non habebat. Nam et ipsa repetitio confidentiam promissionis ostendit: quia firmissime constat dici, quod repetita noscitur professione solidari. Sed quod ille uere de se promittit, nos bene dicimus si nobis peccata relaxari ipsius munere confidamus. Sequitur, cantabo, et psalmum dicam Domino. Merito ille de se talia dicebat, cuius et sermo et actus diuinis regulis consonabat. In illo siquidem psalterio non erat chorda minus, nec uox eius aliqua malorum actuum raucedine perstrepebat; sed iucunda exsultatione cum spirituali cantico iungebantur et opera eratque illud  dulcisonum reuera psalterium, quod sanctis modulationibus consonaret.

uers. 2. Exsurge, gloria mea; exsurge, psalterium et cithara; exsurgam diluculo. Postquam se Dominus Christus secundum carnem Patri cantare dixit et psallere, nunc ait, Exsurge, gloria mea, que per psalterium indicatur et citharam. Psalterium ad morum pertinet probitatem, cithara ad afflictionem corporis et dolorem, per hec ostendens et actus laudabiles, et gloriosissimam passionem. Addidit, exsurgam diluculo. Pulcherrimus sequitur ordo dictorum; nam post significationem passionis, hoc necessarie de resurrectione Domini probatur intelligi: quia tali tempore  surrexit a mortuis. Quod si hoc et de membris eius uelis accipere,  etiam de quolibet fideli congruenter aduertitur: quia diluculo semper exsurgit, qui piis operibus in ecclesia Dominum laudaturus assistit. Nam licet profunda nocte uigilet, nescit tenebras pati qui tanto radiatur splendore preconii.

uers. 3. Confitebor tibi in populis, Domine; psalmum dicam tibi inter gentes. His dictis uniuersalis significatur Ecclesia: quia  primum multi de Iudeo populo crediderunt, postea intromissa est gentium plenitudo. Et uide quemadmodum singulas causas congruentia uerba distinguant. Confiteri se dicit in populo Iudeorum, ubi propria uoce locutus est; psallere autem in gentibus, ad quas directi apostoli mandata eius sanctis predicationibus impleuerunt: se dicens reuera psallere, quod per  ministros suos cognoscitur effecisse.

uers. 4. Quoniam magnificata est usque ad celos misericordia tua, et usque ad nubes ueritas tua. Hoc quoque dicitur Patri: Magnificata est enim misericordia eius usque ad celos, quando superne potestates eius beneficiis perfruuntur. Nam licet bonorum angelorum et diuersarum potestatum summa dignitas habeatur, ipso tamen prestante beati sunt. Magnificata est autem usque ad nubes ueritas eius, quando predicatores uerbi, uelut imbrifere nubes, infideles populos compluerunt.

uers. 5. Exaltare super celos, Deus; et super omnem terram gloria tua. Hoc excolit quod superius dixit: 371 quoniam premisit magnificatam esse usque ad celos misericordiam Domini; secutum est, Exaltare  super celos, Deus; ut cuius misericordiam manifestum est celestia continere, iuste super celos debeat exaltari. Et iterum quia dixit, usque ad nubes ueritas tua, merito subiunctum est, et super omnem terram gloria tua. Ipsa enim se euidenter exponunt, que alterutra declaratione panduntur.

uers. 6. Ut liberentur dilecti tui. Saluum fac dextera tua, et exaudi me. uenit ad secundam narrationem, quam diximus quinquagesimi noni psalmi esse ultimam partem. Unde merito hic facta diuisio est, ubi pars alterius psalmi noscitur esse coniuncta. Et ut euidenter intelligas passionem Domini ad utilitatem fidelis populi fuisse collatam, saluum se fieri deprecatur, ut credentium turba liberetur. Quo tempore  resurrectionis euenisse non dubium est, quando apostoli uel omnes credentes deitatem Domini Saluatoris tali manifestatione senserunt.

uers. 7. Deus locutus est in sancto suo: letabor et diuidam Sichimam, et conuallem tabernaculorum metibor. Per hunc et alios tres uersus qui sequuntur, mixta Grecis Latinisque sermonibus, figuram faciunt sardismos, que fit diuersarum commixtione linguarum, sicut iam in quinquagesimo nono psalmo diximus. Nunc ad exponenda uerba redeamus. Cum dicit, in sancto suo Deum locutum, se significat euidenter. Et intellige quam uim habeat, in sancto suo; non enim dixit, per sanctum suum, sicut per prophetas, per apostolos, aliosque qui Domino placuerunt; sed hic dicit, in sancto suo, ut uerbum caro  factum una uoluntate cum Patre loqueretur. Sequitur, letabor et diuidam Sichimam. Significationes omnium istorum nominum sollicite debemus exquirere, quoniam occultarum rerum reuelare nobis probantur arcana. Sichima interpretatur humeri; humeri autem significant opera quibus adnitentibus atque gubernantibus solemus aliquid manibus operari. Sensus ergo talis est: post resurrectionem suam letaturum se dicit, quoniam operam, id est gratiam suam apostolis et fidelibus diuisit, qui passionis ipsius et predicationis gloriam sunt secuti. Addidit, et conuallem tabernaculorum metibor. Conuallem significat humilitatem. Tabernaculorum ecclesiarum dicit, quarum specialiter sanctissimam constat esse uirtutem. Hanc ergo humilitatem metitus est Dominus, quando unicuique  fidelium, prout uoluit, carismatum dona distribuit, sicut dicit Apostolus: Unicuique autem nostrum data est gratia secundum mensuram donationis Christi .

uers. 8. Meus est Galaad, et meus est Manasses, et Ephrem fortitudo capitis mei. Iuda rex meus. Galaad Latina lingua dicitur transmigratio, que reuera Domini est, quando gentes, ipsius uocatione compuncta, ad eum feliciter emigrarunt. Manasses interpretatur obliuio, quo uerbo significatur populus Iudeorum, qui oblitus beneficia diuina, Christum Dominum sacrilega presumptione crucifixit; postea tamen eius miseratione ad ipsius religionem culturamque remeauit. Sic utrumque populum nominum istorum commemoratione suum esse testatur. Sequitur, et  Ephrem fortitudo capitis mei. Iuda rex meus. Istud de sua passione locutus est. Ephrem fructificatio dicitur; significat enim spineam coronam quam supra caput impositam in sua passione suscepit. Hec fertilis ultra omnes fructus fuit, ut totum mundum illa humilitate lucraretur. Iudam uero regem iuste suum dixit, quia de eius origine carnis propagatione descendit.

uers. 9. Moab olla spei mei. In Idumeam extendam calceamentum meum: mihi allophyli subditi sunt. Moab, sicut Hieronymo placet, significat ex patre, quod est sine patre. Unde diabolum uult intelligi, qui malis operationibus Deum non habet patrem, sed iustum iudicem. Iste ergo olle comparatur, que  carnes susceptas decoquit, et in quamdam suauitatem feruido uapore perducit; sic ille sibi traditos incessabili consumptione [ed., consummatione] castigat, eosque nolens in humilitatem confessionis assidua insecutione perducit. Ergo more humanitatis Dominus dicit de diaboli persecutione spem sibi esse, quia multi quos ille festinat affligere, conuersi nituntur ad Domini beneficia remeare. Sequitur, In Idumeam extendam calceamentum meum. Idumea terrena significat et sanguinea, quam Dominus per Euangelii predicationem possessurum se esse significat. Calceamentum enim in quinquagesimo nono psalmo, Euangelium diximus significari, quod Dominus usque ad homines terrenos extendens, lege sua mundum uniuersali predicatione compleuit. Adiecit,  mihi allophyli subditi sunt. Allophyli alienigene interpretantur; significant autem populum Christianum, qui de diuersis gentibus ipsius miseratione collectus est. Subditos enim quod dicit, futuros fideles esse testatur.

uers. 10. Quis deducet me in ciuitatem munitam, aut quis deducet me usque in Idumeam? A parte [mss. A., B., F., et ed., aperte] humanitatis aptissima interrogatio premittitur, ut consequens responsio subsequatur. Negat enim hominum se solatio perduci posse, ubi ipse ad liberandos fideles suos desiderat peruenire. Ipsa enim natura hoc humiliter dicit, que ait: Deus Deus meus, respice in me: quare me dereliquisti ? Ipsa que dixit: Qui misit me maior me est . Ad postremum  que ait: Pater, si fieri potest, transeat a me calix iste . Ab ipsa enim parte totum humiliter accipitur, ut homo Deus perfectissimus sentiatur. Ciuitas munita forte significat infernum, quam nulla humana uis potuit aperire, nisi qui portas eius cognoscitur infregisse. Unde in precedenti psalmo dictum est: Quia contriuit portas ereas, et uectes ferreos confregit . Urbs ad suscipiendum patens, ad dimittendum clausa consistens: que tunc munitionis sue legem perdidit, quando eam gentium Redemptor intrauit. Nam portas in malo et in bono poni psalmus uigesimus tertius testatur, qui ait: Tollite portas principes uestras [ed., principis uestri], et eleuamini, porte eternales . Idumeam diximus terrena significare; ad  quam Dominus post resurrectionem uenit, quando inestimabili gloria patefacta, uniuersis gentibus omnipotens innotuit regnator. Ipso enim modo et ista petit fieri, sicut illa que superius dixit.

uers. 11. Nonne tu, Deus, qui repulisti nos, et non egredieris, Deus, in uirtutibus nostris. Secuta est illa, quam in superiori uersu suspenderat, absoluta confessio: quoniam hec que in resurrectione facta sunt, a sola potuerunt deitate compleri. Quis enim claustrum mortis infringeret? Quis ianuas munite ciuitatis aperiret, nisi ipse Dominus 372 Christus, qui contra ordinem humane nature tertia die surrexit a mortuis, et gloriam sue maiestatis ostendit? Et intuere subtiliter quia superiora singulari numero  percurrit; hic autem pluraliter perhibet se repulsum, ut caput cum membris suis talia dicere sentiatur. Repulisti nos significat distulisti, quia et ipsum ad glorificationem suam constat esse dilatum cum in hac uita moraretur; et omnium fidelium hodieque gloria suspenditur, donec ad resurrectionis premia ueniatur. Sequitur, et non egredieris, Deus, in uirtutibus nostris. Tempus illud significat quando tentus et traditus est a turba Iudeorum, quando flagellis a preside cesus, dementium Iudeorum sputa sustinuit. Tunc enim si uoluisset diuinitas ista repellere, omnis aduersitas confracta cecidisset. Sed distulit miraculum sue potestatis ostendere, ut dispensatum ordinem proficue passionis impleret. Hoc et fidelibus usu prouenit, cum ad probationem suam diuersis  cladibus affliguntur.

uers. 12. Da nobis auxilium de tribulatione: et uana salus hominis. Hic cum membris suis Domini clamat humanitas, ut de tribulationibus istius mundi resurrectionis securitas concedatur; quatenus tandem aliquando tempestas huius seculi conquiescat. Non enim auxilium petit de deliciis, sed de tribulatione, unde hominibus per diuinam clementiam nouit prouenire remedia. Et ne in potestatibus mundi spes ulla remaneret, adiecit, et uana salus hominis, quia reuera infirma talis est et caduca presumptio.

uers. 13. In Deo faciemus uirtutem, et ipse ad nichilum deducet tribulantes nos. Hec et Domini Saluatoris et cunctorum fidelium uox est, quoniam spiritualibus atque carnalibus inimicis efficaciter diuinis uirtutibus  obuiatur. Audiant quoque hunc psalmum, qui carnem Domini dicunt et diuinitatem unius esse nature; quos merito celestis orator Ambrosius in libro de Incarnatione Domini  increpat dicens: Que tantum sacrilegium inferna uomuerunt? Iam tolerabiliores sunt Ariani, quorum per istos perfidie ipsius robur adolescit; ut maiore contentione asserant Patrem, et Filium, et Spiritum sanctum unius non esse substantie: quia isti diuinitatem Domini et carnem substantie unius dicere tentauerunt, et cetera que locus ipse noscitur continere mirabilis. Quapropter intelligant illis se scelestiores potissimum dictos, quos a se uniuersalis Ecclesia reddit extraneos. Non immerito; nam cum uerbum caro factum Christi nomen acceperit, aliudque sit uerbum,  aliud caro: in una natura positus  dici Christus, non potest inueniri nequior perfidia  cunctis heresibus. Nam cum diuerse particulatim tangant maiestatis iniuriam, hec sola  ausa est presumere, unde et ipsum nomen fidei nostre nitatur funditus abrogare. Sciendum sane hunc psalmum sextum esse ex his quos de duabus naturis locuturos esse prediximus.



Conclusio psalmi.

Quam bene sibi copulantur que ad salutem operandam generis humani ab uno fonte descendunt! Quis enim non miretur in superioribus diuersisque psalmis dictum, quod hic in tantam conuenientiam  probatur esse perductum? Sic et ipse Dauid in Paralipomenon , psalmorum partibus adunatis, hoc est, centesimi quarti, et nonagesimi quinti, et centesimi quinti, Spiritu sancto repletus, ante arcam federis laudes Domini magnis exsultationibus personauit; ut tanquam ex diuersis aromatibus suaue incensum fieret, quod ad conspectum Domini feliciter perueniret. Sine difficultate quippe coniungitur, quod sibi nullatenus repugnare monstratur. Quapropter et hunc psalmum ex aliis ideo credamus esse formatum, ut anima esuriens saporum diuersitatibus pasta recreetur. Unde et hodieque de partibus psalmorum aliquid cantoribus compaginare arbitror esse permissum. Nam et hoc huic loco conuenire diiudico, quod operatio dominica ex duobus  populis unam fecit Ecclesiam.



EXPOSITIO IN PSALMUM CuIII.



In finem, psalmus Dauid.

Titulus iste psalmi precedentium uerborum expositione iam notus est; et ideo referendus est ad Regem supernum: quoniam omnes sermones ipsius tendunt ad Dominum Christum. Ipse enim in hoc psalmo locuturus est iniquitatem Iude uel populi Iudaici, et passionis sue sacramenta predicens.



Diuisio psalmi.

Per totum quidem textum  loquitur Dominus Christus. Prima parte Iudeos increpat, qui mala pro bonis Creatori suo reddere maluerunt. Secunda Iude traditoris et perfidi populi narratur  iniquitas, et que illis erant [ed., erunt] pro tanta detestatione uentura predicuntur. Tertia precatur per id quod homo est, ut liberatus periculo passionis, cito resurrectionis gloriam consequatur.



Expositio psalmi.

uers. 1. Deus, laudem meam ne tacueris, quia os peccatoris et os dolosi super me apertum est. Locuti sunt aduersum me lingua dolosa. Dominus ac Saluator noster petit per id quod formam serui est dignatus assumere; ut laudem eius resurrectionis silere [ed., sileri] non faciat Pater, qui secundum carnis humilitatem Iudeorum erat conuicia dura passurus. Hoc est enim, Laudem meam ne taceas, id est ne tacere [ed., taceri] facias. Est enim decora diuersitas; ut quoniam inimici mendacia loquebantur, contra eos  toto orbe ueritatis testimonia canerentur. Sic enim illos per gloriam sue resurrectionis conuinci desiderat, ut reatum proprie peruersitatis agnoscant, et celerius recurrant ad remedia confessionis, ne in eternum perire debeant contumaces. Que figura dicitur syncrisis, id est collatio, que fit quando comparatione quadam iustiorem causam nostram quam aduersarii demonstramus. Sed ista laus certa erat, quia de ueritate manabat. Sermo autem ille falsissimus cognoscebatur esse, qui de ore dolosi et perfidi probabatur exire. Nam quemadmodum potest dici uerum, quod ipsi ueritati docetur aduersum? Apertum itaque os, contumelias designat quas pertulit a Iudeis. Sed hic singularem numerum ideo  ponit, quia  populum utroque modo appellari fas est; nam licet nomine unus audiatur, intellectu tamen 373 plurimi esse noscuntur. Sequitur, Locuti sunt aduersum me lingua dolosa. Locuti sunt igitur lingua dolosa, quando sanctam Domini simplicitatem uerbis captiosissimis appetebant, dicentes: Licet tributum dare Cesari? Et illud: Magister, scimus quia uerax es . Hec enim uerba subdola cogitatione proferebant.

uers. 2. Et sermonibus odii circumdederunt me, et expugnauerunt me gratis. Dicendo, sermonibus odii circumdederunt me, tempus illud significat quando iniqua conspiratione Pilato dixerunt, Crucifige, crucifige . Nam sermones utique odiorum, non ueritatis fuerunt, qui mortem immaculati expetere  uidebantur. Circumdederunt autem, insanam multitudinem significat, que quaquauersum uerba nequissima personabat. Expugnauerunt gratis, quando ante presidem innocentis sanguinem falsis accusationibus impetebant. Gratis uero dixit, quia factum eorum nullum illis potuit afferre compendium, sed magis detestabilem pullulauit interitum. Nam sicut iusti gratis amant Dominum, cum eum propter se tantum diligunt, non propter aliquod temporale beneficium querunt: ita impii gratis exsecrantur, quia causam iusti odii reperire non possunt; sicut et in sexagesimo octauo psalmo dictum est: Multiplicati sunt super capillos capitis mei qui oderunt me gratis .

uers. 3. Pro eo ut me diligerent, detrahebant mihi;  ego autem orabam.

uers. 4. Posuerunt aduersum me mala pro bonis, et odium pro dilectione mea. In his duobus uersibus facienda est rerum positarum distincta separatio, ut ea que occulte dicta sunt manifestius innotescant. Tribus igitur modis peccatum omne contrahitur. Primus delictorum gradus est, non reddere bona pro bonis. Secundus reddere mala pro malis. Tertium extremum est uitiorum, tribuere mala pro bonis. Contra, tali numero laudabilia peraguntur, impendere bona pro bonis; secundo malum pro malo non reddere; tertio perfectissimum uirtutis genus est, bonum pro malo tribuere. Et nota quoniam sicut Iudei extremam illam uitiosissimam partem facere decreuerunt, ut cum diligere debuissent, ad odia  iniqua prosilirent: ita Dominus summum illud bonum perfecta pietate restituit; ut in cruce positus pro illis oraret qui eum decreuerunt impia uoluntate trucidare.

uers. 4. Constitue super eum peccatorem, et diabolus stet a dextris eius. uenit ad secundam partem, in qua primum de Iuda malorum omnium capace multa dicturus est. Deinde plurali numero miscet et impios Iudeos, qui filii ipsius imitatione sceleris exstiterunt. Quapropter certissimus futurorum predicit supra Iudam traditorem constituendum esse diabolum; qui merito peccator dicitur, quoniam delictum traditionis ab ipso sumpsit initium. Et ne forsitan dubitares de quo diceretur, adiectum est, et diabolus stet a dextris eius; scilicet quia nulla meruit confessione  saluari, sed desperatione malorum laqueo prefocatus occubuit; nec potuit habere dexteram liberam, qui tota sinistre partis scelera sapiebat. Sic enim unusquisque facere significatur, qualis est ille qui eius dexteram tenet, ut est illud in malo: Dextera eorum, dextera iniquitatis ; in bono: Prouidebam Dominum in conspectu meo semper, quoniam a dextris est mihi . Quapropter his significationibus totius uite nostre qualitas indicatur.

uers. 5. Cum iudicatur exeat condemnatus, et oratio eius fiat in peccatum. Hoc dicitur de futuro iudicio, quando peccatores iustissima pronuntiatione damnabuntur, ut est illud Euangelii: Discedite a me, maledicti, in ignem eternum, qui paratus est diabolo et  angelis eius . Et considera quod dixit, exeat, scilicet de congregatione iustorum, unde omnis qui egreditur impiorum partibus aggregatur. Oratio uero eius, quam inter alios apostolos susceperat peragendam, in grauissimum illi peccatum probatur esse conuersa, quando ibi continetur: Et dimitte nobis debita nostra sicut et nos dimittimus debitoribus nostris . Sed quid ille debentibus dimitteret, qui beneficiorum omnium tradebat auctorem? Merito ergo in peccatum illi conuersa est sancta oratio, qui detestabili peccauit exemplo.

uers. 6. Fiant dies eius pauci, et episcopatum eius accipiat alter. Sic dicit paucos dies Iude fieri debere, quasi longa etas eius per crudelissimum peccatum imminuta esse uideatur, sicut et alibi dixit: uiri  sanguinum et dolosi non dimidiabunt dies suos . Sed hoc fieri merito uidetur, cum iuniores senioribus comparantur. Nam cum alii centenis annis uiuant, dimidiata illorum etas conspicitur, qui nec quinquaginta uixerunt. Sic et Iude apostolatus pauci dies facti sunt, quando alii post ipsum apostoli custodita Domini uoluntate manserunt. Et ne numerus ille sacratissimus apostolorum Iuda mortuo rumperetur, iam tunc predictus est in eius loco alter fieri, ut duodenarius calculus custodita integritate constaret. Episcopatus autem summus in Ecclesia gradus est. Episcopus dictus superinspector, eo quod Domini gregem, ipsius gratia suffragante, quasi pastor cautissimus alta sede custodiat, sicut Ezechiel propheta dicit: Speculatorem te posui domus [ed.,  domui] Isrel . Et nota quia in ueteri Testamento hic primum hoc nomen positum est. Cuius rei uirtutem Apostolus euidenter insinuat, dicens: Qui episcopatum desiderat, bonum opus desiderat, , etc. Quapropter nomen istud non tam honoris est quam laboris. Nam qui alios speculandos suscepit, se iugi debet excubatione conspicere, ut non illi contingat quod dicit Apostolus: Ne aliis predicans, ipse reprobus efficiar . Illudque meminisse nos conuenit in Actibus apostolorum euidentissime declaratum, hunc uersum de Iuda esse conscriptum; ait enim Petrus: uiri fratres, oportet implere Scripturam, quam predixit Spiritus sanctus per os Dauid de Iuda, qui fuit dux eorum qui comprehenderunt  Iesum . Et paulo post sequitur, Scriptum est enim in libro Psalmorum: Fiat habitatio eius deserta, et non sit qui habitet [ed., inhabitet] in ea; et episcopatum eius accipiat alter; ut nulli dubium sit de ipso hoc omnimodis sentiendum. Sic istum psalmum de passione Domini, et euangelicis uerbis, et Petri apostoli attestatione cognoscimus esse prophetatum. In hoc autem uersu figura est intelligenda hypexeresis, que Latine dicitur exceptio: quoniam Iudas ab honore episcopatus, id est apostolatus excipitur.

uers. 7. Fiant filii eius orphani, et uxor eius uidua. Quamuis alibi non legatur Iudam uxorem habuisse uel filios, tamen ex ista prophetia eum maritum patremque fuisse datur intelligi. 374 Illo enim occumbente,  affectibus eius sine dubio talia contigerunt, ut uidua fieret uxor relicta, et filii orphani cum patre caruissent. Quod si ad spiritualem sensum uelis referre, filii possunt intelligi qui eum in illa traditione secuti sunt: uxor uoluntas, que nobis tanquam coniux semper adiuncta est: de qua filios parimus, cum opera nostra, quasi quodam uentre generamus.

uers. 8. Commoti amoueantur filii eius, et mendicent: eiiciantur de habitationibus suis. Ad utrumque quod dictum est poterit pertinere, siue ad carnales filios, siue ad opera nostra. Commoti significat uiolenter expulsi; ut hoc grauiter doleant, quod patiuntur inuiti. Mendicent, bonarum rerum indigentiam significat, ut omnibus pateat nullam eos opem habuisse  rationis, qui talia sunt secuti. Eiiciuntur uero de habitationibus suis, quando de congregatione Dominici populi redduntur alieni: ubi non mente, sed tantum corpore prius habitasse uidebantur.

uers. 9. Scrutetur fenerator omnem substantiam eius, et diripiant alieni omnes labores eius. Per comparationes factas uersus iste declarandus est, ut totius nobis confusionis remoueatur obscuritas. Debitor quando ad persoluendum idoneus non est, fenerator eius, a iudice percepta fiducia, ingreditur domum obnoxii sui, et omnia quecunque habere potest diripit, et satisfacit sibi pro pecunia mutuata: sic et diabolus, quando peccata hominibus multa congregauerit, et in eis obstinata uoluntate perstiterint, accipit potestatem ut obnoxii substantiam diripiat,  et pro libito suo de humana sibi laceratione satisfaciat. Hoc nunc optatur Iude, ut datus in potestate diaboli bonis omnibus enudetur. Alieni quoque sunt spiritus immundi, quibus diabolus tanquam mancipiis imperat ad nocendum. Et bene dicti sunt alieni, qui a regno Domini probantur extranei. Isti labores diripiunt mandata Domini transgredientium, dum eos bonis omnibus priuauerint, percepta licentia.

uers. 10. Non sit illi adiutor, nec sit qui misereatur pupillis eius. Quoniam et boni uiri diaboli quidem tentatione pulsantur; sed Dominum adiutorem habere non desinunt, ut ab imminenti periculo liberentur. Malos dicit tali adiutorio deserendos, ut remaneat iniquitas desperata, cui subtrahitur saluberrima medicina.  Pupilli uero dicti sunt quasi pusilli, qui paruitate etatis ad regendum se probantur infirmi. Unde et pupilla oculorum dicta est, quia omnino in corpore nostro uidetur exigua.

uers. 11. Fiant nati eius in interitum; in generatione una deleatur nomen eius. Eosdem natos dicit, quos superius pupillos ait; et quoniam solent aliqui peccatorum genus propagare longinquum, ipsam quoque spem illis posteritatis abscidit, ne quo se bono [mss. A., B., quouis bono] mentes pessime consolentur. Siue magis una generatio illa dicenda est, quando nascimur in peccatis. Et ideo petit ut ad secundam, id est regenerationem non perueniant , ut in prima peccatorum suorum fece dispereant, nec secunde natiuitatis  beneficio laqueum mortis euadant. Sed hec et his similia de illis dicuntur qui in Domini iudicatione damnandi sunt.

uers. 12. In memoriam redeat iniquitas patrum eius in conspectu Domini, et peccatum matris eius non deleatur. Per tropologiam dicitur, In memoriam Domini peccata redire maiorum; ut et nouis [mss. A., B., F., suis] delictis nefarius Iudas et parentum erroribus torqueatur. Priscorum enim peccatis  ita quis reus est, quando eorum sceleribus sequacissimus inuenitur. In conspectu Domini, id est in disceptatione iudicii: quoniam dum peccata Dominus respicit, auctores eorum sine dubitatione percellit. Inde et propheta clamat: Auerte faciem tuam a peccatis meis . Peccatum  uero matris eius, est Synagoge nota proteruitas, ut et prophetas occideret, nec ab ipsis demonum sacrificiis abstineret. Sacrilegi enim Iude traditoris illam partem dicit esse genitricem, non que uiros sanctos protulit, sed que innocentium sanguinem fudit.

uers. 13. Fiant contra Dominum semper, et dispereat de terra memoria eorum. Nunc pluralem numerum ponit, quia Iudeos mauult contumaces intelligi. Nam sicut in uno sancto multos beatos aduertimus, ut est illud: Tu es Petrus, et super hanc petram edificabo Ecclesiam meam : sic iterum in uno pessimo multi detestabiles continentur. Petrus enim gerit Ecclesie typum, Iudas uero damnande Babylonie portat imaginem. Unde merito post eum de  perfidis dicit, quia ipsum scelerati malis facinoribus subsequuntur. Fiunt ergo peccatores contra Dominum semper, quando a regno eius alienati in gehenne contrarietatem, iustitia faciente, mittendi sunt. Nam cum Dominus sit eterna beatitudo, contra ipsum fieri bene dicitur, qui perenni ultione damnatur. Disperit autem de terra uiuentium, qui in beata patria non uidetur. Nec in commemorationem ueniunt, quando nullam ulterius misericordiam consequuntur. Illos enim dicimur memorari, quibus sumus aliqua prestituri.

uers. 14. Pro eo quod non est recordatus facere misericordiam. Dicit iustissime ultionis causam: quoniam pietatem non potest inuenire qui eam aliis  contempsit impendere, sicut scriptum est: Beati misericordes, quoniam ipsis miserebitur Deus . Sed quamuis ad singularem numerum reuersus sit, adhuc tamen intelligere debemus populum Iudeorum, qui misericordiam non fecit apostolis uel fidelibus Christi, quando eos post passionem Domini iniqua persecutione uexauit: quia istud de Iuda non potest intelligi, quando ante crucifixionem Domini de hac luce transiuit; et affligere non potuit fideles eius, quia tempus non habuit eos persequendi.

uers. 15. Et persecutus est hominem pauperem et mendicum, et compunctum corde morti tradidit. Et istud adhuc de Iudeorum est populo sentiendum, qui et Christum et discipulos eius nefanda presumptione trucidauit. Persequi plerumque facit homines, aut diuitiarum  ambitus, aut superbie odiosa iactantia. Pauperem uero et mendicum insequi sola seuitia est, cuius nec honor queritur, nec abundantia facultatis ambitur. More autem suo a natura humanitatis assumpte pauperem se Dominus et mendicum esse commemorat. Mendicus de nostro, diues de suo, sicut dicit Apostolus: Qui propter nos pauper factus est, cum esset diues: ut illius inopia nos diuites essemus . Compunctum uero de ipso Capite dici posse non arbitror, quia tale non occurrit exemplum; sed magis compunctum ad peccatorem estimo referendum, 375 qui delictorum recordatione compungitur, ut ad satisfactionem redire mereatur; quod innumeris locis Scriptura testatur. Necessarie itaque de membris accipiendum est, quia Christus Dominus  peccata non habuit. Populus enim Iudeorum compunctos corde persecutus est, sicut de beato Stephano uel Paulo apostolo constat effectum.

uers. 16. Et dilexit maledictionem, et ueniet ei: et noluit benedictionem, et prolongabitur [mss. A., B., F., elongabitur] ab eo. Adhuc de perfido populo dicit, quia dilexit maledictionem, tunc scilicet quando ait: Sanguis huius super nos et super filios nostros . Quod eis prouenisse manifestum est, qui contra Dominum impia uoluntate durati sunt. Noluit autem benedictionem predictus populus, quando a ceco illuminato interrogatus est: Nunquid et uos uultis discipuli eius fieri ? At illi quasi maledicto acerrimo prouocati responderunt: Tu sis discipulus eius; nos autem  Moysi discipuli sumus. Quo dicto prolongata est ab eis benedictio, quando illis derelictis uenit ad gentium fidem; sicut dicit Apostolus: uobis quidem oportebat loqui uerbum Dei; sed quia repulistis illud, et indignos uos iudicastis eterne uite, ecce conuertimur ad gentes .

uers. 17. Et induit se maledictionem sicut uestimentum, et intrauit sicut aqua in interiora eius, et sicut oleum in ossibus eius. Subtiliter intuendum est quemadmodum peccati ipsius qualitas quibusdam dictionibus indicetur. Primo induit se predictus populus maledictionem sicut uestimentum, quando instigante diabolo consensum prebuit, ut Dominum Pontio Pilato tradere maluisset. Ibi enim quodam  onere uestis indutus est, ubi tali uoluntate noscitu: inuolutus. Secundo intrauit maledictio in interiora eius sicut aqua, quando deliberauit facere quod ei fuerat iniquissima inspiratione suggestum. Aqua enim quando uisceribus uitiosis recipitur, semper ingreditur ad nocendum. Tertio influxit iniquitas sicut oleum in ossibus eius, quando effectum rei inaudita peruersitate compleuit; ut iam non interiora carnis, sed etiam ipsa ossa penetrasse uideretur. Dicendo enim oleum significat delectationem facinoris, quod sic corpus nostrum molliter ingreditur, ut nos quadam iucunditate permulceat. Quod constat malis mentibus accidere, quando in scelere suo aliqua delectatione gloriantur.

uers. 18. Fiat ei sicut uestimentum quo operitur  [mss. G. et ed., operietur], et sicut zona qua semper precingitur. Adhuc in ipsis comparationibus perseuerat, ut hoc peccatum quo ille inuolui maluit, similitudine uestis alterius indicetur. Supra enim dixit, induit, quod pertinet ad tunicam; nunc dicit, operitur, quod uidetur pallio conuenire, ut geminata uestis ingentium significet onera peccatorum. Sequitur, et sicut zona qua semper precingitur. Zona hic, non illa muliebris accipienda est, sed istud balteum quo nostros lumbos accingimus, sicut in Euangelio de Ioanne, de Elia uero in Regum uolumine legitur: Et zona pellicea circa lumbos eius . Hoc enim nomen utraque significatione donatum est; qua similitudine dicit sic peccatis alligantibus fuisse constrictum,  ut nunquam suis oneribus exueretur, obstinationis perfidia pregrauatus. O infelix populus, quam male uestitus est! Iste uestes sunt que peccatores ardere faciunt, non calere; que in flammam mittunt, non a frigoris necessitate defendunt.

uers. 19. Hoc opus eorum qui detrahunt mihi apud Dominum, et qui loquuntur mala aduersus animam meam. Hunc uersum contra omnes quidem perfidos debemus accipere; sed tamen specialiter duas hereses uidetur impetere. Apud Deum Patrem detrahunt Ariani, quando et Filium minorem esse testantur, et impudenter inferiorem dicunt, quem Creatorem omnium communiter confitentur. Apollinariste quoque loquuntur mala aduersus animam Domini, cum dicunt deitatem eius solam carnem hominis  sumpsisse, non animam; nec tot exemplis perfidia ipsorum superata discedit. Quapropter non solum contra istos, sed contra omnes hereticos superius dicta bene intelliguntur, qui portionem in regno Domini non habebunt.

uers. 20. Et tu, Domine, Domine, fac mecum misericordiam propter nomen tuum, quia suauis est misericordia tua. Libera me. uenit ad tertiam narrationem, in qua precatur a parte qua passus est, ut gloriam resurrectionis acceleret, et inimici eius confusionis dedecore uestiantur. Dum dicit, Et tu, Domine, subiungitur superioribus dictis, hoc est, si Iudas tradidit, si Iudeus crucifixit, et tu fac misericordiam; ut contra illa que facta sunt resurrectio  gloriosa proueniat. Siue Filius ad Patrem dicit: Et tu fac, ut uirtutem sue cooperationis ostendat; omnia enim que facit Pater, operatur et Filius, sicut dicit ipse: Omnia enim que Pater facit, hec et Filius similiter facit. Et: Sicut habet Pater uitam in semetipso, sic dedit et Filio habere uitam in semetipso, ut omnes honorificent Filium sicut honorificant Patrem . Domine, Domine, dum repetit, affectum suauissime precationis ostendit. Que figura dicitur epezeuxis, quoniam in uno uersu sermonem sine aliqua interpositione geminauit. Propter nomen tuum, ut eius cultura toto orbe dilatetur. Ubi magna clementia Diuinitatis asseritur: quia nullis humanis meritis potuit contingere, ut natura mortalis tam ingentibus eleuata probetur esse miraculis.  Misericordiam uero dicit, quia carnem est dignatus assumere, per quam humano generi auctor piissimus subueniret. Sequitur, libera me, a passione seuissima utique Iudeorum.

uers. 21. Quoniam egenus et pauper ego sum, et cor meum conturbatum est in me. Egenum se dicit et pauperem humilitate carnis, sicut superius constat expositum. Audiant pauperes, audiant egentes, et gloriosum sibi cognoscant esse quod dicitur Christus. Cor denique eius potuit conturbari, cuius caro pro nobis cognoscebatur exstingui, sicut ipse uicina passione professus est: Tristis est anima mea usque ad mortem . Que omnia salutari dispositione narrantur, ut propter hereticos et perfecta natura hominis in Christo Domino ualeat  ostendi, et nos, quemadmodum supplicemus, possimus edoceri.

uers. 22. Sicut umbra cum declinat, ablatus sum, et excussus sum sicut locusta. Hic facilitatem persecutionis ostendit: quia tanta celeritate de medio discipulorum raptus est a turba Iudeorum, quanta solet uelocitate umbra noctis solis lumine ueniente discedere. Excussus est autem sicut locusta, dum persecutionibus crebris loca uidebatur mutare diuersa; scilicet quando de Nazareth uenit ad Capharnaum, de Capharnaum 376 in Bethsaida, de Bethsaida in Ierusalem, que loca prospiciendo magis peccatoribus circumibat, ne scelus suum populus persecutor impleret. Locusta enim manus apprehendentis euitans, quibusdam saltibus euolat: cui se et  propter paruitatem comparat, et propter celeritatem discessionis associat; quod humilitati non potest uideri [ms. G., esse] indecorum, qui se etiam uermibus comparauit dicendo: Ego sum uermis et non homo .

uers. 23. Genua mea infirmata sunt pre [mss. A., B., a], ieiunio, et caro mea immutata est propter oleum. Cum Euangelio teste  doceatur quadraginta diebus et quadraginta noctibus Christum Dominum ieiunasse, genua tamen eius infirmata esse non legimus, sed tantum esuriisse declaratur. Unde si hanc esuriem ad genua referas, id est corporis stabilitatem, quibus semper insistimus, potest congruenter aptari minus: nisi hoc scrupulum mouet,  melius genua ad ipsius membra referantur, que reuera infirmata sunt, quando apostoli eius passione dispersi sunt. Quid enim plus esse potuit infirmius quam ut Petrus negaret, et reliqua fidelium turba latuisset [ed., latitaret]? Sequitur, et caro mea immutata est propter oleum. Oleum hic significat gratiam diuinam, sicut in quadragesimo quarto psalmo de ipso iam dictum est: Propterea unxit te Deus Deus tuus oleo letitie pre consortibus tuis . Ipsa est enim gratia, que carnis infirmitatem in immortalitatis gloriam commutauit. Quod etiam membris Christi haud improbe uidetur aptari.

uers. 24. Et ego factus sum opprobrium illis; uiderunt me, et mouerunt capita sua. Illa tangit que plebs erat Iudeorum sub detractione dictura, sicut  ait in Euangelio: In Beelzebuth principe demoniorum eiicit demonia . Et alio loco: Nonne hic est filius Ioseph fabri ? Et iterum dicunt: uah! qui destruit templum Dei, et in triduo reedificat illud ; et cetera que insanis quidem mentibus uidebantur opprobria, sed ipsa fuerunt que nobis probata sunt conferre medicinam. Mouerunt autem capita, ad consuetudinem pertinet nimis irascentium; nam quoties furore succendimur, turbulenta commotione capitis comminamur.

uers. 25. Adiuua me, Domine Deus meus: saluum me fac propter misericordiam tuam. Adiuuari se suscepta deprecatur infirmitas. Ipse enim misericordiam petit, qui et auxilium tribuit. Rogat ut homo,  prestat ut Deus; quod nullum potest confundere qui duas naturas in Domino Christo salutariter confitetur. Innumerabilia enim talia reperiuntur, que nequeunt alia ratione constare.

uers. 26. Ut sciant quia manus tua hec; et tu, Domine, fecisti eam. Ne sibi Iudaicus populus arrogaret potestate propria persecutum Dominum Saluatorem, per id quod passus est dicit ad Patrem: Sciant homines hanc dispensationem a te, Domine, fuisse preparatam: ne applicent stulti uiribus suis quod tu ad salutem mundi fieri magna pietate decreuisti. Ut sciant, dicit, persecutores, qui utique nesciebant. Ipso enim resurgente euidentissime cognouerunt: quia nisi Dominus permisisset fieri, nequaquam potuisset impleri. Sequitur, quia manus tua  hec, id est potestas, et subaudiendum operata est.

uers. 27. Maledicent illi, et tu benedices; qui insurgunt in me confundantur [ed., confundentur], seruus autem tuus letabitur. Per figuram syncrisin que in huius psalmi principio posita est. Maledicent illi, significat eos de quibus Mattheus euangelista dicit: Transeuntes autem blasphemabant eum, mouentes capita sua . Pater Filium benedicit, cum dicit: Et clarificaui, et iterum clarificabo . Sed uide qui maledicent, qui pleni sunt falsitate, qui crudeliter seuiebant, qui malum pro bono reddere festinabant. Benedicit autem Pater fons et origo ueritatis, totius auctor bonitatis, et uirtutum omnium plenitudo. Admirandum in utraque parte  preconium; ut et perfidus populus malediceret, et Christum Dominum gloria paterna laudaret. Addidit, qui insurgunt in me confundantur. Iudei sunt qui insurrexerunt aduersus Dominum Saluatorem, ut neci eum traderent, qui ad eos uenerat pro sua pietate saluandos. Isti confusi sunt, quando resurrectionis eius miracula cognouerunt. Sequitur, seruus autem tuus letabitur. Agnoscamus que natura loquitur, que se dicit et seruum. Nunquid Deus potest esse cuiquam seruus? Sed in hoc seruus est, sicut dicit Apostolus: quia semetipsum exinaniuit formam serui accipiens . Sic et Isaias propheta de Christo dicit: Ecce seruus meus, suscipiam eum; electus meus, complacuit sibi in eo anima mea , etc. Desinant ergo heretici minorem Filium  in deitate sentire, quando sic expressam audiunt humilitatem carnis, ut et nomen ei sit positum seruitutis.

uers. 28. Induantur qui detrahunt mihi reuerentia, et operiantur sicut diploide confusione sua. Hic quoniam populi interest credituri, oratio potius quam maledictio datur. Nam qui reuerentia induitur, iam pene conuersionis munere gratulatur; ut illum timeat Deum, quem prius credebat hominem esse temnendum. Diplois, duplex genus est pallii. Petit ergo ut utriusque legis intelligentia uestiantur, qui nunc utraque perfidia faciente nudati sunt. Confusio enim Iudeorum est legem non intelligere, que toties Saluatorem Dominum precinuit aduenire. Siue illud genus uult exprimere, quod solet in prouerbiis  dici; id est, confusionis duplici pallio uestiantur, dum ante Deum et homines erubescunt.

uers. 29. Confitebor Domino nimis in ore meo, et in medio multorum laudabo eum. Hoc dicitur a parte membrorum, quoniam post resurrectionis manifestationem toto orbe diffusam ipse deprecatur, et ore Ecclesie catholice confessio Patri competens exhibetur. In medio multorum, uniuersalem designat Ecclesiam, que laudes Domini, circumiectis adhuc perfidis, non desinit confiteri. Quandiu enim mundus agitur, Ecclesia Christi maledicorum turba precingitur.

uers. 30. Quia astitit a dextris pauperis, ut saluam faceret a persequentibus animam meam. Causam dicit quare Patri in membris suis debeat confiteri; scilicet  quoniam confusis persecutoribus ipse saluatus est. Superius dixit a dextris Iude astare diabolum, quoniam erat delictorum fece pollutus; sibi autem dicit astitisse a dextris Patrem, quia peccatum non habuit. Sic et fidelibus assistit, cum delicta remittit [ed., remiserit]. Sequitur, ut saluam faceret a persequentibus animam meam. Utique salua facta est a persequentibus anima eius, quando persecutorum nequitie nulla prauitate consensit. Hoc et ad membra eius competenter aptatur, qui nesciunt persecutoribus cedere, 377 quamuis diuersis cruciatibus affligantur. Non enim salua fit anima, quando a temporali morte subducitur: sed quando ab huius seculi carcere prosperrima dissolutione [mss. A., B., F., per  asperrimam dissolutionem] liberatur, sicut dicit Apostolus: Compellor autem ex duobus: desiderium habens dissolui et esse cum Christo, multo magis melius; permanere autem in carne necessarium propter uos . Et alibi: Quis me liberabit de corpore mortis huius? Gratia Dei per Iesum Christum .



Conclusio psalmi.

Quintus iste psalmus est eorum qui predictis regulis latius de Domini passione locuti sunt, id est uicesimus primus, tricesimus quartus, quinquagesimus quartus, sexagesimus octauus, et presens centesimus octauus. Primo inchoauerunt omnes ex persona Domini Christi; secundo ab oratione probantur fecisse sermonem; tertio passionis dominice gesta  dixerunt; quarto uerbis Euangelii assona ueritate consentiunt; quinto in spe fidelium magna exsultatione finiti sunt: ut mystico huic numero, qui quinque uirginibus datus est, quinque libris ascriptus est, dignitas se presentis psalmi sociata coniungeret. Sed quamuis et illa sint salutis nostre magna miracula, nichil tamen euidentius, nichil acceptius est, quam incarnati Domini adorandam suscipere passionem. Omnia congruunt, omnia sibi lucida parilitate respondent. uirgo peperit, Messias uenit, Agnus immaculatus occisus est, Redemptor surrexit a mortuis, orbis audita credidit, et adhuc Iudeus simulat se nescire quod totus mundus agnouit. Presta, Domine, obstinatis conuersionem, lumen obscuris, incredulis fidem; ut pro quibus in cruce positus orasti,  periclitantibus subuenire digneris. Nam quibus suadere iusta non possumus, recte pro illis tibi, Domine, supplicamus.



EXPOSITIO IN PSALMUM CIX.



Psalmus Dauid.

uerba quidem ista notissima sunt, que uelut pro scripto regali prenotata foribus affiguntur. Sed iste titulus non dicit: Lege et recede; sed, Lege et accede. Quapropter magnalia Domini ueneranter intremus, quia omnino psalmus hic et de sacra incarnatione Domini, et de omnipotenti eius deitate plenissime breuiterque dicturus est; ut in quibusdam locis simili altitudine uel decore, initio illius Euangelii eructatus esse uideatur, ubi ait: In principio erat  uerbum, et uerbum erat apud Deum, et Deus erat uerbum . Quapropter  est quidam sol fidei nostre, speculum celestis arcani, armarium sanctarum Scripturarum: ubi totum summatim dicitur quod utriusque Testamenti predicatione narratur. Quapropter amando tenendus est, cuius dulcedo crescit ad meritum, quod et compendiosa breuitate colligitur. Nunc diuisionem ipsius, quoniam est personarum uarietate distinctus, audiamus intrepidi.



Diuisio psalmi.

Sanctissimus propheta in secretum altissime contemplationis euectus, in primo uersu inestimabilia  uerba refert, que omnipotens Pater omnipotenti et ceterno sibi Filio dixerit, naturam simul Deitatis et humanitatis ostendens. Nam cum pronuntiat, Dixit Dominus Domino meo, naturam eius deitatis ostendit. Cum subiungit, Sede a dextris meis, donec ponam inimicos tuos scabellum pedum tuorum; et, uirgam uirtutis tue emittet Dominus ex Sion, et dominaberis in medio inimicorum tuorum, humanitatis eius substantia declaratur, que potuit quod non habebat accipere. In secunda uero diuisione inchoat Pater naturam eius diuinitatis pro modulo nostre capacitatis aliquatenus indicare. Dicit enim: Tecum principium in die uirtutis tue in splendoribus sanctorum: ex utero ante luciferum genui te. Tertio loco propheta loquitur usque ad finem, formam iterum eius humanitatis  ostendens, cum dicit: Iurauit Dominus, et non penitebit eum, etc.; ut in his capitibus uerbum caro factum, quod est Dominus Christus, triplici illuminatione potuisset agnosci.



Expositio psalmi.

uers. 1. Dixit Dominus Domino me: Sede a dextris meis, donec ponam inimicos tuos scabellum pedum tuorum. Congruum uidetur primum figuram ponere, per quam initia huius psalmi intrinsecus possimus intendere. Idea figura est que Latine dicitur species, per quam res inuisibiles cernende sensibus offeruntur. Ait enim: Dixit Dominus Domino meo: Sede a dextris meis. Una deitas, una potestas, una eternitas. Pater dicit ad Filium quod nec ille ore protulit, nec ille  auribus intentis [ms. G. et ad., intentus] audiuit. uult enim Pater, et nouit Filius; uult Filius, et nouit Pater. Sed nec ipsa uoluntas nobis comprehensibilis est, nec ipsa notio humanis sensibus potest apparere. Merito ergo ad nostram consuetudinem descensum est, quatenus imbecilla instrueretur humanitas, quando usque ad illam secretam integritatem hominum non poterat cogitatio peruenire. Dominus Domino. His nominibus equalitas substantie et uirtutis potentia declaratur. Geminatio siquidem ista unius nominis et personas competenter expressit, et unam naturam deitatis euidenter ostendit. Nec moueat quod nonnunquam iehsu Christus ipse dicitur et Filius, ipse et Dominus Dauid. Nam si causas discutias, utraque uerissima sunt. Filius secundum carnis originem,  sicut in initio Matthei scriptum est: Liber generationis Iesu Christi, filii Dauid ; et alibi clamabatur a cecis: Fili Dauid, miserere nobis . Hic autem Dominus dicitur Dauid, secundum deitatem qua creator est ipsius; quod etiam in hac nostra conuersatione hodieque contingit, ut filius episcopus factus, patris sui pater uocetur, non nascendi ordine, sed honore. Illud enim quod natum est ex semine Dauid sic honoratum, sic magnificatum est, ut esset idem et Dominus Dauid et filius. Sequitur, Sede a dextris meis. uictori Filio et per sanctam incarnationem totius mundi triumphatori, post resurrectionis gloriam honorabilis consessus 378 offertur, ut per hunc situm suscepte  humanitatis gloria declaretur. Nam uerbum hoc illud designat, ut Caput nostrum ad Patris cognosceretur dexteram collocatum: in qua parte ponendi sunt qui a perfidis Diuinitatis munere segregantur, propter illud: Pater, uolo ut ubi sum ego, ibi sint et hi mecum . Nam si naturam deitatis excogites, quem locum potest habere partis sinistre uel dextre qui omnia ubique plenissima maiestate complectitur? Nam quod dicit Filio dexteram datam, non ut maiorem quisquam credere debuisset, sed ne Ariani minorem  concepto scelere mentirentur. Adiecit, donec ponam inimicos tuos scabellum pedum tuorum. Scabellum dictum est ab eo quod scandatur, id est ascendatur. Et considera quod hic donec, finitum pro infinito sit positum; quasi uero ad  dexteram Patris non est ille sessurus, postquam inimici ipsius ut scabellum pedibus eius fuerint inclinati. Usus enim Scripture diuine est uerbum istud et pro breui tempore dicere, et pro eternitate depromere. Temporaliter, ut est illud Isaie: Claude ostium tuum pusillum, donec transeat ira Domini . Donec autem et alibi, sicut hic, significat tempus eternum; nam sic in centesimo uigesimo secundo psalmo dicturus est: Ita oculi nostri ad Dominum Deum nostrum, donec misereatur nobis . Et in Euangelio similiter dictum est de Ioseph: Non cognouit eam donec peperit filium suum primogenitum : quasi uero post partum eam cognouerit, que uirgo permansit. Hoc etiam suo loco repetita cura tractabimus; quod idioma, id est  proprium, Scripture diuine possumus nuncupare. Per pedes autem Domini stabilitas eterna significatur, ubi ille tanquam uestigiis positis omnipotentie sue uirtute consistit. His pedibus constat esse subdendos, qui quotidie uitiorum contrarietate derelicta reuertuntur ad Dominum, et tanquam scabellum pedibus, ita eius predicationibus inclinantur. O beatum scamnum quod pedibus sanctis apponitur, supra omnia regna euehitur, cui subiectio tanta prestatur. Nam cum sedenti ad dexteram scabellum subditur, sine dubio de illis inimicis dicitur, qui conuersi ad dexteram collocantur.

uers. 2. uirgam uirtutis tue emittet Dominus ex Sion, et dominaberis in medio inimicorum tuorum. Et hunc uersum propheta loquitur ex persona sua, laudem  in eo offerens Domino Christo. uirga uirtutis est sceptrum regie potestatis, qua sustentantur fideles, affliguntur increduli, terrentur ingrati. Et ut ostenderet Filium cuiuslibet rei indigentiam non habere, tue dixit, quia potestas illa deitatis sue propria atque eterna est. Sed ut hoc manifestius possis aduertere, addidit, hanc uirgam emittet Dominus ex Sion, qui est utique omnipotens Pater. Dominus autem ex Sion dicitur, et Filius, sicut Isaias dicit: Quia de Sion exibit lex, et uerbum Domini de Ierusalem . Audiat hereticus Patrem loqui de potestate et maiestate Filii. Quo iam dicente possit imbui, si nec ipsi credat auctori? Addidit, et domina beris in medio inimicorum tuorum. Exposuit emissa  uirtutis uirga quid faciet, scilicet ut domineris in medio inimicorum tuorum. Considera clementissimum uerbum, ut hic Christum supra inimicos dominari dixerit, non uindicare: quia tunc illis dominatur, quando ad ipsum delinquentium turba conuertitur. Aliter enim dominatur fidelibus, aliter regnat ingratis: istos beneficiis et correctione educat, illos uindicte districtione percellit. In medio autem dixit, in anima, in precordiis, ubi Dominus requiescit, emundatis sordibus utique peccatorum. Siue Christum dominari dicit in Ecclesia, que est inter hereticorum ac superstitionum rabiem in isto seculo constituta. Hactenus de natura deitatis et humanitatis eius propheta locutus est, nunc secunde partis discutiamus initium.

 uers. 3. Tecum principium in die uirtutis tue in splendoribus sanctorum. uenit ad secundum caput, ubi per hos duos uersus uerba Patris accipienda sunt, ut fas fuit de generatione Filii sancta locuturus. Nam ut ceternitatem euidenter ostenderet, dicit omnipotens Pater de omnipotente Filio suo: Tecum principium in die uirtutis tue. Nam et ipse Pater principium est, ut est illud: In principio erat uerbum . Ibi enim Patrem designat esse principium ubi erat uerbum. Filius quoque in Euangelio principium declaratur, dum ait: Ego sum principium, propter quod et loquor uobis . uerum non duo principia, sed sicut unus Deus, ita et unum constat esse principium. Hoc etiam et de Spiritu sancto constat sine dubio sentiendum. Nam cum de  principio loqueretur, subiunxit: Et Spiritus Dei superferebatur super aquas . Sed hic sancti, quemadmodum sit principium, in principio nequeunt intueri. Nam cum Filium uideret Philippus, dixit: Ostende nobis Patrem. Quibus ait Integritas: Qui me uidet, uidet et Patrem . Tunc enim, quando per gratiam Domini plenissimo ceperint splendore radiari, uident principium Christum in principio esse Patre cum sancto Spiritu. Quapropter perfidia desinat Ariana consurgere. Ideo enim principium Pater et Filius dicitur, ut eorum ceternitas declaretur; nam si esset tempus quando non erat Filius, solus Pater dici potuit esse principium. Sequitur, in die uirtutis tue in splendoribus sanctorum. Respice singula uerba quam uim habeant, quem honorem.  In die significat eternitatem, ubi unus est dies, ubi iam a beatis claritas et uirtus diuina conspicitur, de quo scriptum est: Beati mundo corde, quoniam ipsi Deum uidebunt . Et de impiis legitur: Tollatur impius, ne uideat gloriam Dei . Omnes enim uidebunt Filium hominis iudicare uiuos et mortuos, sed deitatem ipsius soli beatissimi contuentur. Ubi sunt illi qui etiam nunc duas naturas in Christo Domino minime confitentur? Peccator uidet humanitatem, beatus conspicit simul et deitatem. Quod si una esset  natura, non poterant peccatores carnem quam compunxerunt in resurrectione solam respicere, et deitatem ipsius pariter non uidere. Splendores autem  sanctorum sunt, quando in resurrectione lucebunt sicut angeli Dei, et ita purificati atque perspicui erunt, ut illam maiestatem queant cordis oculis intueri. Illud enim lumen nisi in melius immutati uidere non possunt, sicut dicit Apostolus: Omnes resurgemus, sed non omnes immutabimur .

uers. 4. Ex utero ante luciferum genui te. Postquam dixit in splendoribus sanctorum Filium esse genitum, nunc de eius sancta generatione dicturus est, que, licet sit inenarrabilis, aliqua tamen commemoratione perstringitur. Narratio ineffabilis, intellectus incomprehensibilis, 379 cogitatio supra omnium creaturarum uires, que angelorum quoque superat sensum; et tamen nobis se, prout capere potuissemus, indulgens. Deus enim eternus atque incommutabilis  in sua natura permanens, dignatus est assumere humanitatem nostram, ut ueterem hominem innouaret, ut de mortali faceret immortalem, de peccatore iustum, de alienato sui regni iuberet esse participem: ne imaginem suam in confitentibus pateretur perire pius, quam annichilare uoluit crudelis inimicus. Nunc ad uersus istius exponenda uerba ueniamus. Dicit enim Pater ad Filium: Ex utero genui te, id est ex arcano substantie mee, ex ipsa scilicet deitate, totum ex toto, omnipotentem de omnipotente, lumen ex lumine, summum ex summo, quod nulla inuestigatio, nullus sensus possit attingere. Nam quemadmodum ualeat comprehendi, de qua scriptum est: Generationem autem eius quis enarrabit ? Mira breuitas, et sufficiens pro nostra  infirmitate mensura: quia nec plus possumus capere, et hoc abunde sufficit utique credidisse. Ante luciferum cum dicit, immensitatem eternitatis ostendit. Lucifer enim pro omnibus stellis ponitur, quasi a parte totum, qui diem significat esse uenturum. Et ut ostenderet incomprehensibile nescio quid, dicit prius esse genitum antequam illud existeret quod solet uenturum diem seculo nuntiare. Non enim potest principium eius comprehendi, a quo cuncta creata sunt. Nunc ad tertie partis ueniamus initium, in qua iterum propheta reloquitur.

uers. 5. Iurauit Dominus, et non penitebit eum: Tu es Sacerdos in eternum secundum ordinem Melchisedech. Hic iterum propheta  promissionem memorat Patris. Iurauit enim Filio,  sed iam Christo, qui ex Maria uirgine natus est. Nam soli uerbo quid potuit promittere, qui omnia cum ipso semper noscitur possidere? Iurare est enim aliquid firmum sub attestatione promittere. Et cui melius conuenire poterit, nisi illi qui sermonis sui effectum diuina potestate compleuit? sicut Apostolus dicit in Epistola que scribitur ad Hebreos: Ut ostenderet Deus pollicitationis heredibus immobilitatem consilii sui, interposuit iusiurandum, ut per duas res immobiles, quibus impossibile est mentiri Deum, fortissimum solatium habeamus, qui confugimus ad tenendam propositam spem, quam sicut anchoram habemus anime tutam ac firmam . Hinc est  quod homines iurare merito  prohibentur, dum quod efficere nequeunt, temerarie sub Dei attestatione promittunt. Iurat autem per se Deus, sicut Abrahe promisit: uiuo ego, dicit Dominus: quoniam audisti uocem meam, et non pepercisti filio tuo unico propter me: nisi benedicens benedicam te , etc. Nec penitebit eum, utique, quoniam de tali ac tanta dispensatione cuncta gauisa sunt. Legis etiam, Penitet me fecisse hominem , quando ante diluuii aduentum corda mortalium demerserant in gurgitem peccatorum. Hoc autem dicitur pro humanitatis consuetudine, cui aliter res quam uidebatur sperare succedit. Sequitur, tu es Sacerdos in eternum secundum ordinem Melchisedech. Hoc etiam propheta promisisse Filio commemorat Patrem. Cui enim potest ueraciter  et euidenter aptari, nisi Domino Saluatori, qui corpus et sanguinem suum in panis ac uini erogatione salutariter consecrauit? sicut ipse in Euangelio dicit: Nisi manducaueritis carnem Filii hominis, et biberitis eius sanguinem, non habebitis uitam eternam . Sed in ista carne ac sanguine nil cruentum, nil corruptibile mens humana concipiat: ne  Qui enim corpus Domini indigne manducat, iudicium sibi manducat ; sed uiuificatricem substantiam atque salutarem, et ipsius uerbi propriam factam, per quam peccatorum remissio et eterne uite dona prestantur. Quem ordinem per mysticam similitudinem Melchisedech iustissimus rex instituit, quando Domino panis et uini fructus obtulit. Constat enim pecudum uictimas periisse,  que fuerunt ordinis Aaron et Melchisedech manere potius institutum, quod toto orbe in sacramentorum erogatione celebratur; quod adhuc Iudei non intelligunt obstinati, cum eorum et sacerdos et sacrificia de medio probentur ablata. Sacerdos autem precipue dicitur Christus, qui semel se pro nobis obtulit immolandum, de quo dicit Apostolus: Talis enim decebat, ut nobis esset pontifex, sanctus, innocens, impollutus, segregatus a peccatoribus, et excelsior celis factus . Quem sensum mirabiliter et euidenter exsequitur. In eternum uero cum dicitur, ipse significatur Dominus Christus, qui permanet in gloria sempiterna.

uers. 6. Dominus a dextris tuis: confregit in die ire sue reges. Quod Pater dicitur fecisse, hoc et Filium,  hoc et Spiritum sanctum sine dubio constat operatum. Illud autem mouere potest, cum in psalmi huius initio Pater dixerit Filio: Sede a dextris meis; nunc iterum propheta dicit a dextris Filii Patris operatam fuisse uirtutem. Quod ideo dictum est, ut cum hec uicissitudo equalis ponitur, maius hic aut minus aliquid nullo modo sentiatur. Reges confregit, illos significat de quibus secundus psalmus ait: Astiterunt reges terre, et principes conuenerunt in unum aduersus Dominum et aduersus Christum eius . Hos confregit, quando superbiam eorum omnipotentie sue uirtute prostrauit: quia nisi fuissent confracti, in malitie sue utique noxio rigore constiterant.

uers. 7. Iudicabit in nationibus, implebit ruinas,  conquassabit capita multa in terra copiosa. Proprietates intuere uerborum. Reges confringendos in superiore uersu dixit propter superbiam tyrannicam, nunc populos iudicari perhibet propter peccata communia; utrique tamen a suis intentionibus feliciter cadunt, dum a priore malignitate bono proposito conuersionis abscedunt. Et considera quomodo hic dicitur, iudicare ut impleat ruinas. Implet enim ruinas, quando de cordibus humanis facit peccata corruere, delictaque noxia emendatione saluberrima disperire. Quod per illud exemplum potest intelligi, ubi ait: Destrues eos, et non edificabis eos ; quod utique non diceretur, nisi destruerentur aliqui prosperius innouandi. Sequitur, conquassabit capita multa in terra copiosa. Capita illorum utique qui caput  non habent Christum; nam qui diabolum diuersis sequuntur erroribus, cum fuerint correcti, capite suo sine dubitatione quassantur. Caput uero dicitur sublime atque honorabile culmen corporis nostri, appellatum a capiendo, quod sensus nostros capiat uniuersos, id est uisum, auditum, gustum, 380 olfactum, tactum, quod utique alia membra nostra excepto tactu non capiunt. Et ideo caput nostrum recte possumus dicere, quem decernimus sequi. Terram uero copiosam dicit, que peccatores abundantes enutrit, quasi messem germenque uitiorum.

uers. 8. De torrente in uia bibet [mss. A., B., F., bibit]; propterea exaltabit caput. Torrens fuit turbulenta persecutio Iudeorum, de qua Dominus Christus bibit in uia, id est in hac uita dum corpore pertulit.  Sed dum in uia dicitur, illata uis ostenditur, et uelocissimus transitus indicatur, per quem itinerantes uehi solent ad aliam mansionem. Ipse est autem qui audiuit, Sede a dextris meis; ipse est cui dicitur, Tu es Sacerdos in eternum secundum ordinem Melchisedech; ipse qui conquassat capita peccatorum; cui propter meritum gloriose passionis datum est nomen quod est super omne nomen, ut in nomine eius omne genu flectatur celestium, terrestrium et infernorum . Audis passum, pagane uel Iudee, lege et ipsum esse futurum iudicem, ut contremiscas omnipotentem Deum, qui hominem iudicas negligendum.



Conclusio psalmi.

 Septimus quidem psalmus est quem de duabus naturis Domini Christi predicatum esse memorauimus. Sed quoniam dicit Apostolus ad Timotheum scribens: Predica uerbum, insta opportune, importune: argue, exhortore, increpa cum omni patientia et doctrina ; uelim uobiscum qui unam naturam in Christo Domino factam putatis adhuc miscere colloquia. Nobiscum certe creditis quod in utero Marie semper uirginis uerbum caro factum est, et habitauit in nobis ; eumque in assumpta humanitate passum et sepultum, qui tertia die resurrexit a mortuis; uisum deinde corporaliter apostolis ac credentibus sibi; ascendisse quoque in celos cum carne qua resurrexit a mortuis, hactenus  omnino predicatis. Sed quid in posterum terrena sapitis, qui usque ad celestia peruenistis? Ubi est ergo illa natura cum qua Dominus ascendit in celos? Morte iam perire non potuit, testante Apostolo: Hoc scientes quod Christus resurgens [ed., surgens] a mortuis, iam non moritur, mors ei ultra non dominabitur. Quod enim mortuus est peccato, mortuus est semel; quod autem uiuit, uiuit Deo . Quare diceret, uiuit Deo, et non uiuit Deus, si una facta est natura que uiuit? Sed est aliud, uidelicet quod uiuit Deo, utique quod mortuum est semel peccato. Audis denique, Sedet ad dexteram Patris, et dubitas eum retinere quod humanitati eius potest solummodo conuenire? Permittite, quesumus, spem salutis nostre Christum Dominum semper dici, qui recte potest  tali nomine nuncupari, cum in duabus naturis adunatis atque perfectis in gloria Patris permanet in secula seculorum. Nam si dicta uestra diligenti examinatione pensetis, quoties Iesum Christum unius esse nature dicitis, toties eum filium sancte uirginis abnegatis. Et uidete unde iam uobis salus ueniat, si a uobis Dominum Saluatorem peruersitas confessionis abscidat.



EXPOSITIO IN PSALMUM CX.



Alleluia.

Quamuis hoc nomen laudis generale esse uideatur, tamen ibi maxime apponitur, ubi magna exsultatione gaudetur. Laudat enim Dominum populus  suus, qui a mundi clade liberatus, uitiorum nescit sustinere seruitium. Que laus future figuram noscitur portare letitie, ubi Dominus a fidelibus suis absque intermissione conspicitur et sine fine laudatur, sicut in alio psalmo legitur: Beati qui habitant in domo tua: in secula seculorum laudabunt te . Est etiam psalmus iste apud Hebreos alphabeti ordine decoratus, qui per capita commatum siue diuisionum primus cunctis litteris adnotatur: illos nobis iustos indicans, qui  perfectis uirtutibus elucescunt. Nam sicut superiores psalmi alphabetodes quasdam litteras minus habentes, illos designant qui non adeo uniuersis meritis repleti sunt, sed tamen in sancto concilio habitare noscuntur, ita et isti, completis litteris omnibus,  excellentium merita uidentur indicare iustorum. Est et alia causa, ut Pater Hilarius dicit , positi huius alphabeti: Scimus paruulos et rudes per litteras erudiri, ut sapientie precepta conquirant; sic huiusmodi psalmi pueris et incipientibus dantur, ut primordia eorum quasi quibusdam elementis docentibus instruantur. Nam quamuis quosdam et sine litteris Scripturas diuinas didicisse legerimus, facilior tamen res est Dei gratia fragilitati nostre per litteras prudentiam discere, quam illud miraculum sustinere. Commonemur ergo per hoc sacramentum, quatenus pronissimi ad eruditionis studia festinemus: quando ut elementa meditari ac discere debeamus, ordo ipse ponitur litterarum.



Diuisio psalm.


Populus beatorum diuersis mundi partibus aggregatus, primo ingressu psalmi confiteri se dicit Domino in congregatione iustorum, ubi est eterna laus et sine fine preconium. Continet autem hec pars predicti alphabeti litteras sex. Secundo fideles eius dicit copioso munere satiatos, aduentum Domini compromittens, ut hereditatem pollicitam auidissima intentione perquirant; in quo alie decem littere sunt digeste. Tertio redemptos asserit Christianos, et Testamentum Nouum eterna gratia consecratum. Ista uero residuas sex litteras recipiens, totum alphabetum decora perfectione compleuit.



Expositio psalmi.

 uers. 1. ALEPH, BETH. Confitebor tibi, Domine, in toto corde meo, in consilio iustorum et congregatione. Confitebor  equiuocum nomen est, sed pro locorum diuersitate 381 suscipitur. Confitentur enim et qui peccata deplorant, item et qui Domino gratias referunt confitentur; sed illud in lacrymis, istud in gaudio est; illud in afflictione, istud in sancta mentis alacritate noscitur constitutum. Unde hic profusa letitia exsultat populus fidelis, quamdam imaginem futuri seculi designans, ubi uoces iste continue sunt, et laudes Domini deuota mente concelebrantur. Nam ut sinceritatem sue intentionis ostendat, laudaturum se dicit eum toto cordis affectu, ut nichil cogitatio aduersa subripiat, nec splendidam lucidamque mentem diabolica uideantur  fuscare prestigia. Sequitur, in consilio iustorum et congregatione. Si consilium iustorum et congregationem hic uelis exquirere, omnino uidetur difficile ut in hoc seculo electos omnes in uenias, ubi Ecclesia permixtione bonorum malorumque completa est. Sed qui hic toto corde confitentur, iam uidentur in illa congregatione iustorum psallere, quam de cunctis gentibus in futurum manifestum est Dominum congregare. Et uideamus quid nobis ista uerba denuntient. Consilium iustorum est, quando beati cum Domino resurrectionis tempore iudicabunt, sicut in primo psalmo dictum est: Ideo non resurgunt impii in iudicio, neque peccatores in consilio iustorum . Hoc enim in Euangelio apostolis et sanctis suis specialiter Dominus compromisit,  dicens: Sedebitis super duodecim sedes, iudicantes duodecim tribus Isrel . Congregatio uero significat totius Ecclesie beatam coronam, de diuersis mundi partibus adunatam.

uers. 2. GIMEL, DALETH. Magna opera Domini; exquisita in omnes uoluntates eius. Hinc iam enumerationes sincerissime confessionis ingreditur, magnam immensitatem bonitatis ostendit. Quid enim magnificentius quam de impio facere iustum, de hoste filium, de captiuo liberum? Ut in eis compleatur quod Apostolus dicit: Ubi autem abundauit peccatum, superabundauit et gratia . Exquisita, id est singularis, exacta, cui nichil potest simile reperiri. Permittit enim diabolum seuire, ut ex illius iniquitate  sibi debeat fidelissimos inuenire; no uoque modo nascitur de afflictione gaudium, de persecutione temporali eterna securitas. Et ne putares pro parte laudatum, adiecit, in omnes uoluntates eius. Quidquid enim facit, eximie atque incomprehensibiliter operatur, sicut in Genesi scriptum est: Fecit Deus omnia ualde bona . Sic illa inuestigabilis, illa inestimabilis laus sub breuitate conclusa est.

uers. 3. HE, uAU. Confessio et magnificentia opus eius, et iustitia eius manet in seculum seculi. Opera illa Domini, que superius dixit, nunc iterum quemadmodum intelligantur exponit. Gloria enim et decor  est opus eius: quoniam et laudabilia sunt nimis, et decora que facit. Diximus enim Confessionem illam hic accipiendam,  que uerbis preconialibus explicatur. Sequitur, et iustitia eius manet in seculum seculi. Hic iustitiam Domini, sententiam futuri iudicii debemus aduertere, que omnino perpetua est. Iustitia quippe eius manet in seculum seculi, cum peccatoribus dixerit: Ite in ignem eternum, qui paratus est diabolo et angelis eius . Iterumque iustitia eius manet in seculum seculi, quando fideles aduocauerit, dicens; uenite, benedicti Patris mei, percipite regnum quod uobis paratum est ab initio mundi . Sic in utraque parte iustitia Domini perpetua et incommutabilis perseuerat.

uers. 4. ZAIN, HETH. Memoriam fecit mirabilium suorum misericors et miserator Dominus. Ad secundum uenit ingressum, ubi ostendit esca celesti fidelissimos  pastos, id est aduentu Domini utique Saluatoris Memoriam ergo fecit mirabilium suorum, quando plurima noua et inusitata monstrauit. Tunc enim omnia Deum regere potuit euidenter aduerti, quando uise sunt consuetudines rerum sacris iussionibus immutari. Conuertere enim ueraciter non potest ordines rerum, nisi qui eas et fecisse et administrare cognoscitur. Et ut ostenderet qui fecit memoriam mirabilium suorum, sequitur, misericors et miserator Dominus. Misericors naturam eius pietatis ostendit; miserator, tempus quo aduentu suo misericordiam fecit, et humano generi larga pietate subuenit.

uers. 5. TETH, IOD. Escam dedit timentibus se; memor erit in seculum testamenti sui. Quod dixit, Escam dedit timentibus se, significat utique spiritualem  cibum. Quis enim escam communem putet fidelibus ad premium datam, que et peccatoribus passim cognoscitur attributa? Sed ut magis hoc de aduentu Domini Saluatoris debuisses aduertere, sequitur, memor erit in seculum testamenti sui. Memor erit, humanitatis consuetudine dicitur, quia tunc quis aliquid in mente habuisse putatur, cum promissa compleuerit. In seculum eternitatem significat, quia uerba testamenti sui solidissima ueritate custodit. Nam sicut promissus est in ueteri Testamento Dominus Saluator, ita in Nouo aduenire dignatus est, in quo esca data est timentibus eum, id est communicatio corporis  et sanguinis sacri, que est salus gentium et remissie peccatorum.

uers. 6. CAPH, LAMED. uirtutem operum suorum annuntiauit populo suo, ut det illis hereditatem gentium. Hic est impleta sententia, que tribus uersibus continetur. uirtus operum fuit, quam dicit in Euangelio: Ceci uident, surdi audiunt, leprosi mundantur, mortui resurgunt: et beatus qui non fuerit scandalizatus in me . Annuntiauit, manifestam fecit, populo scilicet Christiano, quem redemit sanguine pretioso. Sed hoc illi prophetie spiritu dicunt, qui ante aduentum Domini in eum sancta fide crediderunt. Dedit autem eis hereditatem gentium, quando Ecclesiam catholicam de cunctis nationibus uiuis lapidibus fabricauit. Ipsa est hereditas que promissa est Abrahe:  Multiplicabo semen tuum sicut stellas celi et sicut arenam que est ad oram maris . Aperuit enim causam quare uirtutem operum suorum annuntiabit populo suo; scilicet ut daret eis hereditatem gentium. Ipsa enim intentio fuit miraculorum ut crederent, et premia compromissa credentes acciperent.

uers. 7. MEM, NUN. Opera manuum eius ueritas et iudicium: fidelia omnia mandata eius. Pulcherrimis uariisque sententiis in hoc et sequenti uersu laudes Domini describuntur. Que duodecima est species definitionis, quam Greci , Latini per laudem dicunt. Opera quippe uirtutis eius est, quando confitentibus parcit, et beatos ex impiis facit, deinde cum obstinatis penas debitas reddit. Quapropter proprie dictum 382 est, Opus eius ueritas et iudicium. ueritas  est enim cum fidelibus promissa restituit; iudicium, quod impiis comminatur: quoniam qui hic precepta eius facere negligunt, ibi uindictam perpetuam sustinebunt. Sequitur, fidelia omnia mandata eius. Scriptum est: Serua mandata, et seruabunt te . Fidelia uero sunt, quoniam nullo mendacio dicta uariantur; sed absolute nos custodiunt, cum ea custodire Domini munere festinamus.

uers. 8. SAMECH, AIN. Confirmata in seculum seculi, facta in ueritate et equitate. Humana uerba incassum missa soluuntur: Domini autem sermo confirmatus permanet in eternum. Nescit enim titubare quod ueritas loquitur. Sequitur, facta in ueritate et equitate. Mandata illa, que superius dixit, ut ea crederes certissimis effectibus esse plenissima, facta  dixit esse quam [* 1Kb] dicta. Et ut dignitas eorum amplius appareret, adiecit, in ueritate et equitate. ueritas est, quia dicta complentur; equitas est, quia iustitie pondere proferuntur. Has enim uirtutes manifestum est eius continere mandata.

uers. 9. PHE, SADE, COPH. Redemptionem misit populo suo; mandauit in eternum testamentum suum. Sanctum et terribile nomen eius. Hic enthymematicus syllogismus iam nobis frequentatus oboritur; cuius propositio est: Redemptionem misit populo suo, mandauit in eternum testamentum suum. Sequitur exspectata conclusio: Sanctum est igitur et terribile nomen  eius. Audiamus reliqua que sequuntur. Peruentum est ad ingressum tertium, in quo Dominum Saluatorem pronuntiat esse uenturum, qui timendus, amandus et continua exsultatione laudandus est. Conuenienter autem dicitur, Redemptionem misit, quoniam hoc uidebantur indigere captiui. Sed tale pretium fuit quod tyrannus non sumeret, sed ille qui absoluebatur acciperet. Lucratus est captiuus redemptionem suam, et ipse est magis inde ditatus qui tenebatur obnoxius. Sequitur, mandauit in eternum testamentum suum. Mandare dicimus, absentibus uerba per medias destinare personas. Quod factum constat, quando Testamentum Nouum per apostolos atque euangelistas suos transmisit ad gentes. In eternum autem recte dicitur, quia nullum illi aliud successurum significatur,  sicut in ueteri Testamento constat effectum. Hoc est enim quod cuncta conclusit, quia plenitudinem suam, que prius fuerat promissa, restituit. Merito ergo eternum dicitur, quod nullo alio indigere cognoscitur. Addidit, Sanctum et terribile nomen eius. Sanctum pertinet ad incarnationem, sicut ipse dicit: Custodi animam meam, quoniam sanctus sum . Terribile ad omnipotentiam Deitatis excelse, sicut in alio psalmo dicitur: Tu terribilis es, et quis resistet tibi ? Que duo ad illud pertinent, ut amemus aduocatum, iudicantem timere debeamus. Hec enim competenter utraque coniuncta sunt, ne nos aut solus amor negligentes reddat, aut tantum timor desperatos efficiat.

uers. 10. RES, SIN, TAU. Initium sapientie timor  Domini. Intellectus bonus omnibus facientibus eam [mss. A., B., F., eum]. Laudatio eius manet in seculum seculi. Pulchre definitum est quid sit timor Domini; scilicet Initium sapientie. Per hunc enim ad Dominum uelut quibusdam ianuis introitur. Nam si metus eius iudicii nesciatur, conuersionis medicina negligitur. Timeamus ulciscentem, ut mereamur Redemptoris [ed., redemptionis] gratiam reperire. Sequitur, intellectus bonus omnibus facientibus eam. Ne sapientiam putares humanam, que incertis casibus nutat et fluctuat, dicit de ista celesti sapientia: Intellectus bonus, id est uerus atque salutaris, quem constat in illa non esse, de qua scriptum est: Sapientia huius mundi stultitia est apud Deum . Iste ergo intellectus qui in timore Domini probatur intentus,  utilis atque fructuosus est: quoniam inde nascitur, quod ad perennem gloriam perducere uideatur. Adiecit, laudatio eius manet in seculum seculi. Ecce intentio psalmi tota declarata est. Populus ille fidelis a diabolica prauitate liberatus, gratias agens Domino, sententiam religiose mentis expressit; quod et hic facere debent qui deuoti sunt, et in illa celesti Ierusalem a beatis constat esse peragendum. Laudatio enim eius non clauditur termino, quia nec finem habere potest beneficium. Hic laudatur, quia peccatores liberat; ibi predicatur, quia deuotos coronat. Merito ergo Alleluia in titulo psalmus iste cognoscitur suscepisse, qui et a laude Domini fecit initium, et in eius laude finitus est.



Conclusio psalmi.


Quam bene fidelissimus populus iste letatus est! Fuit et nostrum gaudium audire gaudentem. Alacritas enim mentis augetur, quando alterius letantis prolata uerba suauiter hauriuntur. Sed nec hoc quoque putetur otiosum, quod post centesimum nonum psalmum hec exsultatio fidelium tali numero collocatur. Respice enim dulcedinem securitatemque canentium, et inuenies hic imaginem illius premii contributam, quam operariis in Euangelio Dominus pollicetur, quos ad laborem uinee uocationis sue muneribus inuitauit. Ipse est enim denarius qui et mane et sero uenientibus dabitur. Denarius, quoniam coronalis est; unus, quia finem penitus non habebit. Addita est huic psalmo et alphabeti decora perfectio, ut gratie tante  exsultationis litterarum institutio iungeretur.



EXPOSITIO IN PSALMUM CXI.



Alleluia, conuersionis Aggei et Zacarie.

Cum iam frequenter solum posuerit Alleluia, uideamus adiectio ista nominum quid uelit intelligi. Aggeus et Zacarias prophete fuerunt qui post transmigrationem Babylonie sub Dario rege longo post tempore prophetauerunt quam ista sint cantata. Reuersi enim in Ierusalem patriam suam, cum reparari templum uiderent, laudes Domini magna exsultatione profuderunt. Ad quam similitudinem et hic psalmus integerrimi alphabeti litteris, quasi regulis aureis noscitur esse contextus; quem post absolutionem peccatorum perfectissima debeat Christianus alacritate  cantare. Et memento quod institutor fidelium hic quartus est psalmus; ostendit enim post liberationem 383 delictorum quanta sint bona fidelium, et que sit retributio perfidorum.



Diuisio psalmi.

Per totum psalmum propheta loquitur. Prima admonitione quid faciat beatus uir, et quanta bona Domini gratia mereatur, ostendit; continet autem litteras sex. Secunda aduentum Domini significat Saluatoris, per quem homines ex peccatoribus et impiis in eternum beati esse promerentur: que diuisio tredecim litteras Hebraicas noscitur continere. In tertia parte contraria impiis prouenire testatur que residuas habet litteras tres.



Expositio psalmi.

 uers. 1. ALEPH, BETH. Beatus uir qui timet Dominum: in mandatis eius cupiet [mss. A., B., F., cupit] nimis. Diuersis modis Beatus uir in medium deducitur: ne dissimulatione aliqua eius appetentia negligatur. Decet enim animo nos frequenter reuoluere, unde probamur sub eternitate gaudere. Sed cum beatitudo nulla sit sub timore mundano, qui potius miseros facit, manifestum est tamen nulla eterna reperiri gaudia, nisi que Domini fuerint timore preparata. Ipso enim compellente, desideramus quod nos beatos possit efficere. Denique sic sequitur, in mandatis eius cupiet nimis; quod per timorem Domini certum est posse contingere, quando Dominum diligendo metuimus: ne nos a regno suo reddat extraneos.  Beatus ergo qui timet Dominum, etc., species duodecime definitionis Grece dicitur , Latine per laudem.

uers. 2. GIMEL, DALETH. Potens in terra erit semen eius; generatio rectorum benedicetur. Iam illius beati quem superius dixit, premia describuntur. Sed cum ipse predicit humiles sibi esse gratissimos, ita ut iusti eius pauperes dicantur, queramus in qua terra potentes dicantur effici, qui hic probantur esse derisui. In illa scilicet qua cum Domino regnaturi sunt sancti, ubi non diuitie humane, nec honores temporales faciunt potentes, sed contemplatio Domini et sine fine laudatio. Ipsa reuera est potentia cui non succedit infirmitas; sed quod esse meruerit, eterna felicitate custodit. Semen opera significat bonarum  rerum, que in hoc seculo uelut semina iaciuntur, ut fructus future messis adolescat. Generatio autem rectorum bene dicitur, non ista carnis, sed illa que imitatione iustorum per similitudines operum noscitur esse propagata. Unde et diabolus peccatores filios habere memoratur, quibus dictum est: uos a patre diabolo estis .

uers. 3. HE, uAU. Gloria et diuitie in domo eius, et iustitia eius manet in seculum seculi. Adhuc in bonis beati premissa descriptio perseuerat. Beati domus est mentis secretum, ubi diuitias sanctas et gloriam perpetuam reponit quisquis Domini precepta impleuerit. Sed illa gloria non habet finem; ille diuitie non maligna subreptione dispereunt, sed de Domini mandatis ueniunt; unde quidquid acquiritur, perenni  integritate seruatur. Denique sic sequitur, et iustitia eius manet in seculum seculi. Iustitia quidem hominis dicitur, sed que, Deo largiente, prestatur. Nam cum sit nomen generale, aduertitur tamen propria, cum diuina dispensatione ad unumquemque hominem res concessa peruenerit. Et ne aliquis se temporaliter existimaret fieri beatum, addidit, manet in seculum seculi. Hactenus beati illius bona narrata sunt; nunc unde fieri possit beatus edicitur: ne tantum desiderium mouisse, non etiam et causam docuisse uideretur.

uers. 4. ZAIM, HETH. Exortum est in tenebris lumen rectis corde; misericors, et miserator, et iustus Dominus. uenit ad admonitionem secundam, in qua Domini primus significatur aduentus, qui confitentes  beatos fecit, et superbos pro sua iniquitate damnauit. Sed iste aduentus Domini mirabili proprietate describitur. uenit enim lux que superat omnem lucem; et ut gratior esset, adiecit, in tenebris, non istas quas solis facit absentia; sed que peccatorum magis presentia tenebrescunt. Intus sunt enim in corde iste tenebre, ubi sol mundanus non possit accedere, quas illud lumen expellit, quod mortem uicit, et delicta contriuit. Sed cum rectis corde dicitur, peruersi ab isto lumine separantur. Sequitur, misericors, et miserator, et iustus Dominus. Pauca sunt quidem uerba, sed omnium creaturarum rationabilium actus implexantia. Nam qui confitentur, habent misericordem [mss. A., B., F., misericordiam]; qui contemnunt  iustum sine dubio sustinebunt [Iidem, sustinebunt iudicium].

uers. 5. TETH, IOD. Iucundus homo qui miseretur et commodat; disponet sermones suos in iudicio. Iucundum dicit non tam hominibus acceptum quam Deo gratum. Qui miseretur, id est, qui egentibus donat. Commodat uero, qui recepturus aliquid in hoc mundo sperantibus in necessitate mutuatur, sicut dicit in Euangelio: Omni petenti te da, et uolenti mutuari abs te, ne prohibeas eum : quia et hec non minima merces est ad presens eruere [ed., seruare] periclitantem, et fideliter recipere solam prestite pecunie quantitatem. Potest autem intelligi, ut hoc quod miseretur, id est quod pauperibus donat, commodare uideatur, quando dat homo temporalia, recepturus  eterna. Sed licet utraque ad manuales uideantur operas pertinere, tamen non solum de pecunia miserendum dicit pauperi, aut sperantibus commodandum, sed de omni beneficio quo indigere cognoscitur destitutus. Unde impigri debemus facere omne quod potest alteri subuenire. Sequitur, Disponet sermones suos in iudicio. Dispositio sermonum ordinem significat imperturbatum atque tranquillum, qui probabili ratione narratur. uenienti quippe Patrifamilias dicendum est: Domine, quinque talenta dedisti mihi, ecce alia quinque superlucratus sum . Ipse ergo disponit in iudicio sermones suos, qui se Domini dona geminasse probauerit; non ut ille qui suffossum talentum cautela sterili et noxia parcitate seruauit. Quod potest etiam et ad  illum pertinere qui diuinas Scripturas munere Domini perscrutatus, aut infructuosa taciturnitate retinet, aut pia uoluntate disseminat.

uers. 6. CAPH, LAMED. Quia in seculum non commouebitur: in memoria eterna erit iustus. Reddit causam quare uir iustus disponat sermones suos in iudicio; scilicet quia in seculum non commouebitur, id est, a gloria Domini nullatenus separabitur. Sequitur, in memoria eterna erit iustus. In memoria utique eterna erit iustus, quia uocatur ad premium. Impiis enim dicitur: Non noui uos . Quapropter 384 sicut illi qui deputantur ad penam de mente perhibentur excedere, ita isti propter beatitudinem percipiendam in memoria dicuntur Domini permanere.

 uers. 7. MEM, NUN. Ab auditu mato non timebit: paratum est cor eius sperare in Domino. Illum auditum malum dicit, quem audituri sunt impii: Ite in ignem eternum , et reliqua. Malus enim illis uidetur qui iusta seueritate plectendi sunt: quia fas dici non est, nisi iustum Domini semper esse iudicium. Et ne solum beatos putares penas noxias non timere, sequitur, paratum cor eius sperare in Domino, ut promissa ipsius percipiant, qui seculi illecebras eius iuuamine calcauerunt; quibus ipse dicturus est: uenite, benedicti Patris mei, percipite regnum quod uobis paratum est ab origine mundi . Cor autem positum est pro recte mentis affectu, quod sine aliqua cunctatione promissa nouit expetere.

 uers. 8. SAMECH, AIN. Confirmatum est cor eius; non commouebitur donec uideat inimicos suos. Quia paratum fuerat cor beati sperare in Domino, consequenter adiunctum est, confirmatum est cor eius. Omnia enim caduca contemnit, qui illa fuerit delectatione completus. Confirmatur ergo cor iusti, cum nulla seculi felicitate mollescit; et peccatorum hic respiciens potentiam, exspectat potius eorum ruinam. In hoc enim mundo inimicos patitur potentes uidere, ut ibi eos possit humiliatos aspicere. Sed cum hic uideamus inimicos nostros esse carnales, qui nobiscum aliqua aduersitate confligunt, spirituales uult intelligi nequitias, quas hic penitus non uidemus, sed in illa nos certum est iudicatione cognoscere. Et cum dicit, donec uideat inimicos suos, subaudiendum est, humiliatos  atque contritos. O dispositio [ed., dispensatio] sancta Creatoris, qui tunc eos fractos facit uideri, cum possint esse derisui, non timori!

uers. 9. PHE, SADE, COPH. Dispersit, dedit pauperibus: iustitia eius manet in seculum seculi; cornu eius exaltabitur in gloria. Hec sententia ad illud preceptum dominicum pertinet: Si uis esse perfectus, uende omnia tua; et da pauperibus; et ueni, sequere me . Ipsa est dispersio que feliciter congregat; ipsa erogatio que celorum regna mercatur. Hec qui fecerit iustitiam operatur, quia Domini precepta compleuit; et in hoc ille semper manet, quoniam ab illo auctore eterna recipit dona, qui condidit secula. Sequitur, cornu eius exaltabitur in gloria. Cornu pro potestate poni sepe iam dictum est, sicut  Daniel propheta testatur, dicens: Quatuor autem cornua, quatuor regna sunt . Quam necesse est illis ibi dari, qui hic uidebantur pia humilitate prostrati! Hactenus de beatorum bonis locutus est: nunc psalmum de impiorum afflictione concludit.

uers. 10. RES, SIN, TAU. Peccator uidebit, et irascetur; dentibus suis fremet et tabescet: desiderium peccatorum peribit. Postquam beati definitionem dixit et premia, in tertia parte peccatorum notauit inuidiam. Que figura dicitur paradigma, quoties beatorum hortamur bonis, malorum autem deterremur exemplis. Hoc enim schema in his psalmis omnibus inuenitur, qui loquuntur de institutione beatorum; quamuis et alibi interdum reperiatur aptatum; sicut et in primo psalmo constat effectum. Irascetur, dixit, scilicet sibi, qui noluerunt a prauitate suspendi. uidebant  [ed., uident] enim se presumpsisse quondam de gloria caduca, de potestate fugitiua, et alios beatitudinem accipere, que nescit aliquando desinere; ira iusta, indignatio uera, sed non proficua temporibus ultionis. Potuerant enim ibi non indignari, si hic suis uitiis redderentur infensi. Sequitur, dentibus suis fremet et tabescet. Peccator et inuidus in sua fluctuans malignitate describitur: iracundie quidem sue retinens malum, sed nulli ultra nociturus. Hic enim impie commouebatur, ut alterum lederet: ibi iuste sibi irascitur, quoniam pro sua malignitate punitur. Sic et Isaias ait: Non est pax impiis, dicit Dominus . Nam fremitus eius hoc agit ut tabescat;  impetus ut deficiat; se iam dentibus suis mordet, se proprio dolore castigat, exigens a se cruciatus quos hic sustinere cogebat innoxios. Adiecit, desiderium peccatorum peribit; scilicet quia sicut illic uota beatorum in regno Domini plantata florebunt, ita peccatorum desideria succisa marcescent.



Conclusio psalmi.

Quam pulchre alphabeto descendente beatus iste descriptus est, ut simul facta eius narrarentur et premia! Quis se uidere non credat que sancta ueritas pollicetur? Sed ipse nos faciat accipere, quod iam concessit audire. Hoc enim alphabetum, quo carmen istud impletum est, ad perfectionem sapientie pertinere non dubium est, per quod et diuinarum rerum intellectus agnoscitur, et imperitie culpa declinatur.  Sic constat psalmos diuersa suauitate uariatos, ut humana imbecillitas discendi non possit sustinere fastidia.



EXPOSITIO IN PSALMUM CXII.



Alleluia.

Ecce uerba tituli sui subsequens psalmus exponit, nam cum sit, Alleluia, laudate Dominum, ita et ipse fecit initium magister uerus, doctor egregius, cuius nescit sermo fallere, quia de ueritatis fonte constat emanare. Quid enim dici potest certius quam ubi rerum preceptor, proprius probatur expositor?



Diuisio psalmi.

Propheta Dauid psalmi textum sub breuitate transcurrens, prima parte commonet deuotos, ut laudes  Domino iugiter exsoluant, et in toto orbe predicare non desinant. Secunda parte ipse facit quod alios monet, ut magister uerus non tam uerbo, quam docere uideatur exemplo.



Expositio psalmi.

uers. 1. Laudate, pueri, Dominum; laudate nomen Domini. Constat hoc nomen simplicibus et purissimis dari, quando et ipse Dominus puer uocatur, sicut est illud: Puer natus est nobis . Istam siquidem etatem pro innocentia 385 sua a Domino con stat electam; dicit enim discipulis suis: Sinite paruulos uenire ad me, talium est enim regnum celorum . Merito ergo hos propheta commonet laudes Domino debere cantare, qui corde puro  ad eas uidentur accedere. Non enim hic etas est electa, sed puritas. Respice quoque in hac repetitione quamdam esse distantiam. Dominum laudat, qui se probabili actione commendat: Nomen Domini idem laudat, qui uirtutes eius sancta predicatione concelebrat.

uers. 2. Sit nomen Domini benedictum, ex hoc nunc et usque in seculum. Ne forte sibi momentaneam laudem pueri crederent imperatam, dicit et modo in hoc seculo predicandum, et in illa quoque eternitate laudandum. Sed ne uel hoc localiter possit intelligi, subter dicit quemadmodum ubique laudetur.

uers. 3. A solis ortu usque ad occasum, laudate  nomen Domini. Hic uniuersalem designat Ecclesiam, ut per totum mundum, cuius fabricator est Christus, eius preconia debeant non taceri. Iusta commonitio [ms. G., communitio] est Domini, salutaris iniunctio; ut Creatorem suum creatura cognoscat, eumque magnificare debeat, quatenus eius laudibus semper accrescat. Hoc schema dicitur periphrasis, Latine per circuitum. In aliis quippe locis, per orbem, in aliis ex quatuor cardinibus, hic autem per solis cursum, quasi per quamdam lineam declaratus est mundus.

uers. 4. Excelsus super omnes gentes Dominus, et super celos gloria eius. Per has duas partes, uniuersas uult intelligi creaturas. Gentes, terrena cuncta suscipiamus. Celos, aduertamus uniuersa celestia:  quoniam super omnia probatur excelsus, cui ipsi quoque celi subiecti sunt, sicut in alio psalmo legitur: Exaltare super celos, Deus, et super omnem terram gloria tua . Siue gentes, carnales homines; celos uero spirituales debemus accipere; ut super omnes creaturas Altissimus sentiatur, qui cunctarum rerum conditor esse dignoscitur.

uers. 5. Quis sicut Dominus Deus noster, qui in altis habitat? uenit ad secundam partem, in qua iam ipse laudes dominicas ex factis eius letus exsoluit. Dum quis dicitur, nemo alius significatur, quam qui tantum propria potentie sue maiestate glorietur. Qui in altis habitat, id est, in excelsis creaturis suis, quas ipse magnas facit, cum in eis habitare dignatur; ut sunt angeli boni, sancti eius, et relique potestates,  que presentie ipsius dignitate grandescunt. Sed ne putares istam amplitudinem humilia uelle despicere, uide quid sequitur.

uers. 6. Et humilia respicit in celo et in terra. Exponitur quod superius dictum est, qui in altis habitat. Ipse enim humilia respicit, ut fiant eius dono semper altissima. Illi enim supra piam humilitatem sedes est; ipsam uisitat que nichil in se sperans, sed de sola Domini largitate presumit. Sed istam humilitatem in qualitate mentis accipe, non in positione terrarum. Sequitur enim, in celo et in terra. Que est in celo humilitas, nisi illa scilicet in qua humilitate sua sancti angeli placuerunt? uirtutes omnes celorum ipsa laude precelse sunt; et quidquid fideliter humile fuerit, ibi Dei sedes et eterna potentia  reperitur. In terra enim quod dicit, significat sanctos uiros, de quibus scriptum est: Super quem requiescet [ed., requiescit] Spiritus meus, nisi super humilem, et quietum, et trementem uerba mea ? Sic in celo et in terra humilitas Deo placita reperitur, sicut superbia probatur exosa, per quam diabolus cecidit, per quam homines in tartari penetrale merguntur. Erubescant elati, et seipsos accepta ratione conuincant. Ubi credant locum habere superbiam, cum celum et terram ab humilitate uideant occupata?

uers. 7. Suscitans a terra inopem, et de stercore erigens pauperem. Hoc beneficium non sibi soli inopes  uindicent et egentes; nam de stercore et paupertate erigitur, quisquis de hac labe corporis per Dei gratiam subleuatur. Rex denique ipse mundanus inops est munerum Dei, et in stercore uoluitur, cui carnis uitia dominantur. Eleuat ergo ab istis Dominus quoslibet ordines, quaslibet etates, cum misericordie sue dona largitur.

uers. 8. Ut collocet eum cum principibus, cum principibus populi sui. Declarat ad quid pauperis et inopis peruenire possit erectio, scilicet ut collocetur cum principibus populi sui. Principes enim populi sunt patriarche, prophete, apostoli, et quicunque Deo probabili conuersatione placuerunt. Sed hic principatum, non honorem credas qui hominum suffragio conquiritur, sed illum qui Domino largiente prestatur,  qui humilitate altus est, qui fide certus, qui mentis robore solidatus. Nam quod addidit, populi sui, significat Ecclesiam catholicam, que toto orbe diffusa est.

uers. 9. Qui habitare facit sterilem in domo, matrem filiorum letantem. Hic facta est conclusio superiorum sensuum, et descendentium pulchritudo uerborum. Nam quod dixit: Suscitans a terra inopem, et de stercore erigens pauperem: ut collocet eum cum principibus, cum principibus populi sui, exponit ubi hoc fieri possit; scilicet in Ecclesia, que ante aduentum Sponsi sui sterilis fuerat; sed facta est mater leta filiorum, quando predicationibus apostolorum ex aqua et Spiritu sancto copiosos filios in toto orbe procreauit. Quondam fusca, nunc pulchra; que per  aquam fecundissimam parit, et uirginitatem suam gloriosa integritate custodit. Ipsa fuit igitur sterilis, quam Dominus in domo sua habitare facit letantem, de partu scilicet et numerositate sanctorum.



Conclusio psalmi.

uehementer admiror quoties istum numerum reperio ingentium sacramentorum honore plenissimum. Ipse enim calculus apostolos complectitur; ipse Isreliticum populum diuisit in tribubus, futuram illam, sicut Pater Hieronymus ait , significans beatitudinem duodenaria quantitate distingui. uerbi gratia, ut primum locum habeant apostoli, secundum prophete, tertium martyres, quartum infantes post baptismum rapti, quintum uirgines, sextum recte penitentes; ut sic usque ad  duodecim partes per diuersas meritorum distantias gradiatur. Hoc tangere uidetur Apostolus cum dicit: Alia claritas solis, alia claritas lune, alia claritas stellarum ; et alibi: Stella a stella differt in claritate: sic erit et resurrectio mortuorum. 386 Quapropter iste psalmus post centesimum duodenario numero constitutus, future nobis beatitudinis imaginem compromittit, quando ad illam eterne letitie similitudinem iugiter Dominum a pueris precipit esse laudandum.



EXPOSITIO IN PSALMUM CXIII.



Alleluia.

Cum iam multi psalmorum precesserint, et alii quoque  secuturi sint qui Alleluia prenotantur, non incassum tot psalmi tali capite uidentur ornari. Nam sicut in melodia hoc compositum nomen diuersos tonos recipit, ita et multiplices causas ad uim sue predicationis assumit. Non enim uno modo dicitur: Laudate Dominum; sed, sicut ex diuersis actibus laus ista colligitur, ita et Alleluia uariis negotiis et competentibus narrationibus applicatur. Est enim intentio psalmi istius, ut ab initio Hebraici populi per magna miracula plenitudinem legis  mundo prestitam nuntiaret, per quas similitudines rerum, et hodie unumquemque liberari approbat Christianum.



Diuisio psalmi.

Per totum psalmum propheta loquitur. Primo  modo commemorat que miracula Dominus Hebreis prestiterit, et populo Christiano. Secundo sub interrogatione dicit cur fugerit mare, quare cursum suum Iordanis abstinuit [ed., retinuit]: responsionem gratissimam iungens, a facie Domini terram fuisse commotam. Tertio simulacra gentium inutilia demonstrat adoratoribus suis; et religio Domini quam sit utilis et saluberrima propriis cultoribus consequenter exponit.



Expositio psalmi.

uers. 1. In exitu Isrel de [ms. G. et ed., ex] Aegypto, domus Iacob de populo barbaro. Hic exitum illum debemus accipere, quando nos a peccatorum uinculis contingit exire. Tunc enim ab Aegyptiorum,  id est a demonum turba liberamur, quando barbarice seueritatis illius iura non patimur; et uere reddimur Isrelite, cum pompe mundi huius a nostra ceperint mente discedere. Barbarus autem a barba et rure dictus est, quod nunquam in urbe uixerit, sed semper ut fera in agris habitasse noscatur. Domus uero Iacob ueraciter efficimur, quando Christiani dogmatis precepta seruamus.

uers. 2. Facta est Iudea sanctificatio eius, Isrel potestas eius: Isrel regnabit in ea. Tria ista commata uersus huius diuisa expositione noscamus. Iudeam [ms. G. et ed., Iudam] diximus non solum ad Hebreorum pertinere nationem, sed ad omnes fideles posse respicere. uerus enim Iudas Saluator est Dominus, in quo regnum et potestas Isrelitarum,  id est uidentium Deum noscitur esse perpetua; ita qui eum circumciso corde sequuntur, Iudei ueraciter nuncupantur. Potestas autem eius Isrel dicta est, quoniam in ipso magna miracula proprie uirtutis ostendit. Nam ubi ille non habet potestatem, qui omnia que uult facit in celo et in terra? Sequitur, Isrel regnabit in ea; scilicet quoniam uir uidens Deum in beata illa congregatione regnabit, ubi sancti sunt omnimodis congregandi.

uers. 3. Mare uidit, et fugit; Iordanis conuersus est retrorsum. uidens propheta ingentium miraculorum se mole superari, uitiorum omnium causas duabus allusionibus plenissima breuitate conclusit. Mare, frequenter diximus peccatores istius seculi  debere suscipi, qui more undarum tumidis cogitationibus fluctuant; Iordanem uero pro quolibet flumine debemus accipere, qui uariis desideriis homines rapiunt, et in mare illud magnum nefanda precipitatione deducunt. Ista enim duo que genus humanum diuersa delectatione rapiebant, aduentu Domini respecto, a suis consuetudinibus retrorsum precipitata redierunt. Et licet hec historia referatur in ueteri Testamento, aliis tamen hic uerbis et similitudinibus indicatur; ut euidenter aduerteremus antiqua illa facta spirituali intelligentia salutis nostre indicia nuntiasse.

uers. 4. Montes exsultauerunt ut arietes, et colles uelut agni ouium. Paulatim euidentius descendit ad tempora Christiana. Montes apostolos et euangelistas,  uel omnes uerbi predicatores accipi posse manifestum est, qui et supernam lucem a terris ceteris primitus acceperunt. Et merito montes appellati sunt, propter sanctitatis amplissimum cacumen, et fidei solidissimam firmitatem. Isti enim exsultauerunt in operibus suis tanquam arietes, qui fidelissimum gregem ad caulas Domini diuino iuuamine perducebant. Colles autem mediocritatem significant late credentium, quorum pectora fidei semina efficaciter acceperunt. Colles enim dicti sunt a colendo. Ista enim spiritualiter aduertere nos debere ratio ipsa compellit, quando ad litteram omnimodis probantur absurda. Et ideo respice qua suauitate priores similitudines ad hanc intelligentiam uidentur esse perducte, ut sibi omnia pulcherrima collatione respondeant.

 uers. 5. Quid est tibi, mare, quod fugisti; et tu, Iordanis, quare conuersus es retrorsum? Secundum ingreditur modum, in quo decora interrogatio premittitur, ut dulcissima responsio subsequatur. Que figura dicitur peusis et apocrisis, Latine percunctatio atque responsio. Requiritur enim mare, discutitur fluuius cur suas consuetudines perdiderunt; ut ipsa gressus defixerint, que pridem inuoluta omnia rapiebant. Et bene additum est, retrorsum: quoniam uniuerse correctiones tunc nobis proueniunt, quando Domini beneficio nostra se instituta conuertunt. Nam quod pene ipsa repetiit que superius dixit: Quid est tibi, mare, quod fugisti; et tu, Iordanis, quare conuersus es retrorsum? alia figura est, epanodos,  id est repetitio rerum que iunctim dicte sunt.

uers. 6. Montes, quare exsultastis ut arietes; et, colles, uelut agni ouium? Priorum uersuum ordinem custodiuit; sic enim sub alio modo et hic sunt positi, sicut in prima diuisione uidentur esse narrati. Interrogat enim seculum per mare uel fluuium, quid fuerit quod eius ligamenta soluta sint. Et quoniam erat una responsio secutura, et illos quoque interrogat qui exsultasse precipue uidebantur. Unus enim Auctor et illa fecit obstupescere, et hec prestitit fixa prosperitate gaudere.

387 uers. 7. A facie Domini commota est terra, a facie Dei Iacob. Secuta est competens que parabatur  utriusque responsio. Audite, conuersi; audite, fidelissimi Christiam, commotionem istam, id est permutationem, que humane terre feliciter euenit, non factam tremore montium, sed prospera conuersione populorum. Nam si queras quid sit Dominus, audi, Deus Iacob. Ipso enim misericorditer apparente ab eius facie, id est presentia salutariter terra commota est, que mortis stupore pigra riguerat; que tamen sic a sua superstitione commota est, ut in cultura Domini eterno fixa robore permaneret.

uers. 8. Qui conuertit petram in stagna aquarum, et rupes in fontes aquarum. Petram  Iudeorum duritiam debemus aduertere, quam in sacri baptismatis stagna conuertit, cum eos ad religionem fecit uenire tranquillam. Quam similitudinem Dominus  in Euangelio dicit: Potens est Dominus de lapidibus his suscitare filios Abrahe . Idem rupes, hoc est arida et dura corda gentilium, diuini eloquii manare fecit fontes irriguos; ut qui ante sterilibus superstitionibus siccabantur, post auditi [mss. A., B., F., auidi] fuerint uerbi celestis predicationes influere copiosas. Hactenus superiores uersus per figuram parabole noscuntur esse decursi.

uers. 9. Non nobis, Domine, non nobis; sed nomini tuo da gloriam. Super misericordiam [ed., misericordia] tuam et ueritatem [ed., ueritate tua] tuam. Cum multa beneficia dixerit que nobis Christus Dominus profutura concessit, nimis uera subsequitur et affectuosa petitio; ut propter nomen suum humano generi prestaret utilia, qui probabilia merita in  peccatoribus nequaquam poterat inuenire. Nam cum bona largiatur immeritis, ipsius glorie probatur esse quod concedit. Sequitur, Super misericordiam tuam et ueritatem tuam. His duabus rebus gloriam Domini postulat debere concedi. Misericordia est enim, cum miseris ac delinquentibus peccata dimittit; ueritas, cum beatitudinis future promissa restituit; siue  cum iudicaturus est impios. Utrasque enim res, siue dum parcit, siue dum iudicat, ad gloriam Domini pertinere manifestum est.

uers. 10. Nequando dicant gentes: Ubi est Deus eorum? Subsecuta est causa quare dignetur Dominus deuotis misericordie sue dona prestare. Que figura dicitur etiologia, id est cause redditio. Nefandam quippe imputationem petit amoueri, quam in  isto seculo patiuntur creberrime Christiani. Nam quoties martyrum corpora diuersis suppliciis affliguntur, ipsa uox est tyrannorum, ipsa gentilium: Ubi est Deus eorum? Quasi non possit eripere quos ut coronet tormenta patitur sustinere.

uers. 11. Deus autem noster in celo sursum; in celo et in terra omnia quecunque uoluit fecit. Contra dementium uerba gentilium, qui dicunt: Ubi est Deus tuus? ueracissima nimis infertur et absoluta sententia, Deum nostrum omnia facere que uult in celo et in terra. Nam cum dicitur, in celo sursum, supra omnes creaturas potens esse monstratur. Sequitur, omnia eum facere quecunque uel in minimis, uel in maximis creaturis suis uoluerit operari, ut  eum omnipotentem esse cognoscas, dum ubique effectum sue uoluntatis ostendat.

uers. 12. Simulacra gentium argentum et aurum, opera manuum hominum. uenit ad tertium modum, ubi propheta simulacra gentium irridet, et Dominum Isrel congrua laude concelebrat. Hoc genus cause dicitur demonstratiuum, quod et uituperationem et laudem dignoscitur continere. Nam quinque uersibus uituperat deos paganorum: decem uero Deum laudat excelsum, ut et in ipsa quantitate dictorum, rerum discrepantiam monstraret ambarum. Sed quoniam superius inuisibilem Deum dixerat, que uult omnia facientem, hic merito irridenda dicit idola, que ad humanitatis formam composita, uel ipsis corporeis sensibus probantur extranea. Nam licet  inueniantur et enea et lignea simulacra, utilius tamen illud elegit, quod gentilitas iudicabat reuerentius adorandum; ut erubesceret colere uiliora, quorum et pretiosa probantur irrisa. Sed ne putares hec signa nature alicuius uiuam habere substantiam, ad uilitatem dicitur exprimendam, deos illos gentilium mortalium manibus fabricatos. Pudor est dicere simulacrum ab illo coli, cuius ipse auctor potuit inueniri; utquid mortali ualeat prestare, qui nisi uoluisset homo, idolum non potuisset existere? Sic et Ieremias talia deliramenta pulchra definitione conclusit, dicens: Nihil aliud erit, nisi id quod uolunt esse aurifices . Quibus etiam Sedulii  pete ueritatis uersus illi repetendi sunt:

Lignee, ligna rogas: surdis clamare uideris: 
A mutis responsa petis.
Nam si queris scire quid sit ueraciter Deus, audi Isaiam dicentem: Ego Dominus, hoc est nomen meum in eternum: gloriam meam alteri non dabo, neque uirtutes meas sculptilibus. Que a principio sunt, ecce fiunt: ut noua que ego annuntiabo, et priusquam manifestarem ea audire uos feci . Quoniam ego sum. Ante me enim non fuit alius Deus, et post me non erit .

uers. 13. Os habent, et non loquentur; oculos habent, et non uidebunt.

uers. 14. Aures habent, et non audient; nares habent, et non odorabunt.

uers. 15. Manus habent, et non palpabunt; pedes habent, et non ambulabunt: non clamabunt in gutture  suo; neque enim est spiritus in ore ipsorum. Et in his tribus uersibus uerissima descriptione notati sunt, qui falsis numinibus suis membra hominum inaniter assignare uoluerunt. Nam quid, rogo, illi opus fuit os, qui loqui non poterat? Quid oculi, qui conspicere non ualebat? Quid aures, qui non erat auditurus? Quid nares, qui nullatenus fragrantiam sentiebat? Nares autem a gnaritate dicte sunt, quod nos faciant odoratus agnoscere. Quid manus, qui res palpabiles ignorabat? Quid pedes, qui se mouere minime preualebat? Et ut talibus rebus augeretur irrisio, addidit; ut nec ipsis quoque animalibus ratione carentibus debeant comparari, quando in gutture suo non habent uel confusum clamorem, quem pecora emittere  propriis quibusdam uocibus consuerunt. Sequitur sententia que cuncta concludat, et hominibus et pecoribus ideo illos incomparabiles inueniri: quia non est spiritus in ore ipsorum. uoces enim reddere, siue articulares, siue confusas animantium esse non dubium 388 est: in quibus aptissime longa enumeratio facta est, ne cito paganorum opprobria finirentur.

uers. 16. Similes illis fiant qui faciunt ea, et omnes qui confidunt in eis. Audit forsitan paganus et gaudet se suis numinibus comparatum; sed intelligat quantum tali patrocinio potuit proficere, ut de rationabili homine usque ad insensibilia metalla meruerit peruenire. Intelligat culturam suam in damnationem propriam fuisse conuersam, et refugiat  illud adorare, unde plectibile iudicium cognoscitur excepisse. Similes quippe illis fiunt, qui sequi talia decreuerunt. Nec illud omittendum est, quod fabricatores et cultores huius rei una perculsi probantur esse sententia. Similis est enim iniquitas alios suis operibus decipere, et culturis se pessimis obligare. De his etiam dicit Apostolus: Qui commutauerunt ueritatem Dei in mendacium, et coluerunt et seruierunt creature potius quam Creatori, qui est benedictus in secula . Hic etiam illa figura conuenire monstratur, que appellatur sarcasmos, id est aduersarii derisio uiolenta, que ipsas quoque culpas penetrare dignoscitur.

uers. 17. Domus Isrel sperauit in Domino: adiutor eorum et protector eorum est. Damnatis iniquitatibus  perfidorum, ad celebranda preconia Domini letus accedit. Domus Isrel Ecclesiam cognoscitur fidelium significare populorum. Ipsa enim sperat in Domino, que mundana desideria semper abiiciens, sola ipsius delectatione perfruitur. Et quid ei proueniat, consequenter exponit: adiutor enim et protector eius efficitur, cui omnia seruire demonstrantur. Adiutor, quia carne laborantes in hoc mundo, in quantum utile nouit, adiuuat; protector, quoniam animas sanctas nulla sinit diabolica fraude subuerti.

uers. 18. Domus Aaron sperauit in Domino: adiutor eorum et protector eorum est. Quod priore uersu generaliter dixit, hoc nunc de sacerdotibus decora iteratione retexuit, ut excelsus ordo pontificum non  in generali commemoratione, sed speciali preconio laudaretur. Aaron enim in populo Iudeorum primus sacerdos electus est, cuius commemoratione merito ordo ipse declaratur.

uers. 19. Qui timent Dominum sperent [ed., sperauerunt] in Domino: adiutor eorum et protector eorum est. Exponit quod superius dixit, Domus Isrel, et domus Aaron. Ipsi sunt enim qui timent Dominum, et sperant in Domino. Duo enim ista sunt que beatos faciunt et felices, quos consequitur quod superius dixit, ut eis et adiutor sit Dominus et protector.

uers. 20. Dominus memor fuit nostri, et benedixit nos.

 uers. 21. Benedixit domum Isrel, benedixit domum Aaron. Hec eadem pulchra uarietate congeminat, ut benedictionem Domini prestari talibus inculcata ratione crederemus. Nam cum dicit, memor fuit nostri, gratiam diuine pietatis ostendit. Quibus enim meritis debebatur, ut Christus Dominus adueniret, qui et errantes populos doceret, et conuersos sua benedictione saluaret? Benedixit enim domum Isrel, de sancte Marie uirginitate nascendo. Benedixit quoque domum Aaron, sacerdotii honore precinctus, sicut de ipso in alio psalmo dictum est: Tu es Sacerdos in eternum secundum ordinem Melchisedech .

uers. 22. Benedixit omnes timentes Dominum, pusillos cum maioribus. Post speciales enumerationes  ad benedictionem generalitatis ascendit: ubi simul omnes benedicuntur qui seruire Domino pura mente delegerunt. Hoc enim fecit in piscatoribus, hoc fecit in regibus, nec ullum genus hominum ei credens probatur exceptum, quod sit ab eius muneribus alienum. Que figura dicitur anacephaleosis, id est recapitulatio, que fit quando ea que superius dicta sunt latius, breuiter in memoriam postea reuocantur.

uers. 23. Adiiciat Dominus super uos, super uos et super filios uestros. Adiiciat, duplici modo uidetur intelligi: siue benedictionem quam in hoc seculo sanctis suis Dominus pro parte concedit, siue adiiciat numero uestro populos fideles. Quod et nostris temporibus facit, et usque ad finem seculi non desinit  operari; ut de gentibus Ecclesia predestinata in unum gregem redacta congaudeat, et unius pastoris glorioso regimine perfruatur.

uers. 24. Benedicti uos a Domino, qui fecit celum et terram. Cum superius optauerit propheta ut benedicerentur fideles, iam ipsa predestinatione confisus benedictos dicit esse iustissimos. Et uide genus benedictionis, Domino, posuit: quia ipsa est perfecta beatitudo non sibi quemquam preparari, sed Domino. Hoc enim uerbo et fidelium corda roborantur, et futura beatitudo, unde prouenire possit ostenditur. Qui fecit celum et terram: siue uerbum significat, cuius operatione omnis creatura perfecta est, siue pusillos et maiores, quos superius dixit, qui eius misericordia ad catholice religionis gaudia peruenerunt.

 uers. 25. Celum celi Domino; terram autem dedit filiis hominum. Cum iusti celum dicantur, Dominus Christus Celum celorum conuenienter accipitur, sicut Sanctus sanctorum, Deus deorum, et cetera que in hunc modum granditer efferuntur. Celum autem dictum est, quod intra se celet uniuersa. Cum enim celum celorum datum sit Domino, sicut in sexagesimo septimo psalmo legitur: Qui ascendit super celos celorum ab oriente; terra est hominum filiis attributa, ubi se per gratiam Domini multiplici colluctatione purificent, et ad eternam uitam ex istius mundi agone perueniant. Dedit autem, ad humanitatem pertinet incarnationis; nam uerbo  quid dari potuit, qui cum Patre et Spiritu sancto semper cuncta possedit et possidet?

uers. 26. Non mortui-laudabunt te, Domine, neque omnes qui descendunt in infernum. Mortuos hic illos dicit qui perpetuis cruciatibus affligendi sunt; eorum uoces non suscipit Dominus, quia beati tantum sunt, qui eius preconia personabunt, sicut Salomon dicit: A mortuo, quasi ex eo qui non est, perit confessio . Et paulo post: Nos autem uiuentes et sani laudamus nomen tuum. Dicendo autem, neque omnes qui descendunt in infernum, ostendit et sanctos ad inferna quidem descendere, sed in Domini exsultatione gaudere. Mori enim iustis et peccatoribus probatur esse commune, sed nimis longa discretione separantur, sicut in octogesimo  quinto psalmo dictum est: Et eripuisti animam meam ex inferno inferiori .

389 uers. 27. Sed nos qui uiuimus, benedicimus Dominum, ex hoc nunc et usque in seculum. Exposita parte damnatorum, aptum fuit ut pulchritudinem psalmi beatorum bona concluderent. uiuorum enim est Dominus, non mortuorum, sicut in Euangelio legitur: Non est enim Deus mortuorum, sed uiuorum . uiuorum autem accipiendum est, non ista uita uiuentium, quam communem sanctis constat esse cum impiis; sed illa de qua in alio psalmo legitur: Placebo Domino in regione uiuorum . Et ne ad terrena bona mens humana descenderet, ad illa celestia congruenter ascendit, que nec in laudibus possunt habere terminum, nec  in premiis sustinere probantur occasum.



Conclusio psalmi.

Luxerunt nobis quasi granati mali minuta pulcherrima, que historie corio reuelata dulcissima mella sudauerunt. Quod enim uersus, tot gratie; quot uerba, tot poma sunt anime. Monemur enim per similitudines ueteris populi, huius mundi quasi Aegyptiacam dominationem relinquere; ut possimus ad terram promissionis baptismatis itinere peruenire. Festinemus intrepidi, aduentu Domini aduersitates nostre solute sunt. Mare fugit, Iordanis retro timore conuersus est, simulacra gentium quasi metalla insensata contempta sunt; Domini autem nostri gloria ubique colitur, ubique predicatur. Et ideo, iuuante Deo, psalmorum uirtutes studiosissime perquiramus:  quoniam se et fidelibus aperiunt, et incredulis semper abscondunt.



EXPOSITIO IN PSALMUM CXIu.



Alleluia.

Excitat nos de somno huius seculi solemnis ac uera commonitio, et uelut quidam spiritualis gallus ad opera nos cogit uenire fidelium. Audiamus sanctam uocem, pium sequamur imperium [In mss. A., B., F., imperium deest], et relinquamus impium [Ab ed. et ms. G., et relinquamus impium aberat]. Laudatio enim Domini dignitas operum et pretium est laborum, quando nec suauius quidquam potest dici, nec salubrius actitari



Diuisio psalmi.


Liberatus propheta de profunda fouea peccatorum, etiam in illa petra misericordie constitutus, primo membro gratias agit: quoniam se exauditum esse cognoscit, et contra omnia pericula mortis efficaciter se Dominum inuocasse testatur. Secundo iterum clamat ad Dominum, ut liberatus perueniat ad illam requiem sempiternam, quam fidelibus promittit Domini munere concedendam.



Expositio psalmi.

uers. 1. Dilexi, quoniam exaudiuit Dominus uocem orationis mee. Amorem Domini hominibus duobus prouenire constat articulis. Est unus quando pro collatis beneficiis et ab infidelibus diligitur atque laudatur, sicut in alio psalmo de peccatore legitur:  Confitebitur tibi, cum benefeceris ei . Alter est certissimus atque perfectus, cum deuoti animus nulla accidentium malorum aduersitate deiicitur: sed in miseriis suis spe futurorum, in caritate Domini semper accenditur, sicut dicit Apostolus: Quis nos separabit a caritate Christi? tribulatio? an angustia? an persecutio? an fames? an nuditas ? etc. Hunc ergo modum propheta subter exponit: quoniam in tribulationibus et angustiis suis dilexit, quando illi tribulationes et dolores prestiterint, ut Dominum inuocare mereretur. Quapropter Dauid non in regni amplitudine letus exsultat, non de mundi felicitate gratulatur, quam nouerat transituram; sed gaudet orationem suam in angustiis a clementissimo Domino fuisse susceptam, quod  prodesse sibi perpetue sentiebat. Et uide quo compendio et causam posuit, et rationem cause momentanea celeritate subiunxit. Quod schema dicitur epitrocasmos, id est dicti rotatio, que breuiter et succincte ea que sunt dicenda perstringit.

uers. 2. Quia inclinauit aurem suam mihi; et in diebus meis inuocabo eum. Auris, sicut iam dictum est, appellata est ab auditu, quam merito ad nos inclinare dicitur Deus, quia ut nos dignetur audire, nulla ad ipsum humana merita uidentur attingere. Quod factum in aduentu Domini ueritatis ipsius tradit auctoritas, quando mundi sceleribus miseratus, medicinam beate incarnationis attribuit. Et quoniam eius circa se uberrimam ceperat sentire pietatem, in diebus suis cum multis tribulationibus angeretur   inuocasse se Dominum profitetur. Nostros enim illos dies dicimus, ubi propria iniquitate peccamus, et anxios dolores prauis cogitationibus sustinemus. Mirabilis sententia, beata uicissitudo, et fidelem semper beneficia querere, et clementem Dominum continua benignitate prestare.

uers. 3. Circumdederunt me dolores mortis, et pericula inferni inuenerunt me. Causas adhuc reddit aptissimas, cur uir sanctus dilexerit Dominum, non illas in quibus se amari putat humanitas, si inflatis honoribus euehatur, si diuitiarum mole grandescat; sed ideo se dicit diuina gratia uisitatum, quia doloribus et periculis probabatur affectus; merito, quando  ista perducunt ad gloriam, illa precipitant ad ruinam. Et inspice uerba simplicia magnis sensibus esse farcita. Circumdatum se dicit doloribus; et ne putares mediocres, addidit, mortis. Adiecit etiam, inferni pericula, que constat tormentis omnibus esse grauiora. Sequitur quoque, inuenerunt me, quasi inopinatum, quasi securum, quasi a Domini defensione sepositum; ut facile potuerit capi, quem a tanto contigerit munimine segregari.

uers. 4. Tribulationem et dolorem inueni, et nomen Domini inuocaui. Audis tribulationem et dolorem, et fortassis offenderis; sed quas diuitias gerat intrinsecus thesaurus iste, cognosce. He sunt tribulationes que ad Dominum exclamare fecerunt, hi dolores qui  medicinaliter corda punxerunt, ut ad uerum medicum clamaret egrotus, unde uenire indubitatum constat auxilium. Et inspice quid mutata hec uerba parturiant; superius ubi captus est, a doloribus 390 inuentum se dicit: hic ubi remedium reperit, inuenisse seipsos dolores asseruit. Ille enim causas calamitatis sue cognoscit, qui se afflictum, ut conuertatur, intelligit. Nam et medicus tunc queritur, quando uiscera humana morbus aliquis grauare sentitur. Sequitur, et nomen Domini inuocaui, quo prestante et dolor et tribulatio celeriter uincerentur.

uers. 5. O Domine, libera animam meam! misericors Dominus, et iustus, et Deus noster miserebitur [mss. A., B., F., miseretur]. Enumeratis passionibus suis, propheta uenit ad secundum membrum, ubi  exclamat ad Dominum, ut anima eius a peccatorum profunditate liberetur, sicut dicit Apostolus: Quis me liberabit de corpore mortis huius? Gratia Dei per Iesum Christum Dominum nostrum . Que figura dicitur proanaphonesis, Latine exclamatio, quoties inter alia que loquimur, ad Deum subito uerba conuertimus. Quapropter tribulationes nostras et dolores diligentissime diuino munere perscrutemur; latent enim altius, et plerumque seculi delectatione uelata sopiuntur, que nisi diuino adiutorio queramus, intrinsecus uocem istam salutarem eructare non possumus. Nam cum dicit, libera animam meam, confitetur eam sine Domino semper esse captiuam. Sequitur, misericors Dominus, et iustus, et  Deus noster miseretur. In superiori commate liberari petiit animam suam, hic autem promittit Dominum misericordem et iustum; ut nec ipse in illa petitione [mss. A., B., F., liberatione] dubitasse uideretur, nec alios faceret anxia uoluntate pendere. Misericors, quia illi inclinauit aurem suam; iustus, quoniam corripuit peccatorem ad ueniam requirendam. Miserebitur, cum recipit filium quem flagellat. Unde cognosce hec tria posita ad fragilitatem humani generis instruendam, que seculi delectationibus inhiando, asperos putat dolores qui pro salute anime conferuntur.

uers. 6. Custodiens paruulos Dominus; humiliatus sum, et liberauit me. In magnam significationem preposterauit ordinem, quem superius dixit. Liberari enim primo petiit animam suam, et postea misericordem  Dominum generaliter esse professus est: nunc autem uniuersaliter paruulorum se dicit esse custodem, et postea humiliatum et liberatum esse proclamat, ut per hunc ordinem rerum ostenderet quod in Euangelio legitur; quamuis de multis gentibus sit aggregatus, unum gregem Domini, et unum illi esse pastorem. Paruuli sunt qui sibi certissime uidentur exigui; sed sola Domini largitate grandescunt. Et uide quale uerbum est positum: custodiens, dixit, tanquam pastor eximius, qui gregem suum a rapaci lupi incursione defendit. Sed inspice quod ordinem congruum seruans, prius humiliatum, postea se dicit esse liberatum; ut uulnera dolere [mss. A., B., F., dolores esse] non possint, que ad sanitatem celestis Medici munere peruenerunt.

 uers. 7. Conuertere, anima mea, in requiem tuam; quia Dominus benefecit tibi [ms. G. et ed., mihi]. Cantet hoc anima cum propheta, que peregrinatur a Domino. Cantet hoc ouis illa que errauerat, et Custodis reuecta humeris, ad caulas meruit redire Pastoris. Cantet hoc filius ille qui mortuus fuerat et reuixit, perierat et inuentus est. Cantet hoc populus deuotus qui, pretioso sanguine redemptus, ad desideratam requiem peruenire Domini largitate promeruit. Quapropter animam suam hortatur propheta ut conuertatur ad Dominum, unde illi et tranquilla uenit requies et abolitio peccatorum. Suam ergo requiem dicit, que illi data est per gratiam, non meritorum compensatione possessa. Denique sic sequitur: Quia  Dominus benefecit tibi.

uers. 8. Quia eripuit animam meam de morte, oculos meos a lacrymis, pedes meos a lapsu. Declarantur cause quare superius dixerit: Quia Dominus benefecit tibi. Sed hec intelligamus prescientie uirtute prophetam dicere de futuro: quoniam adhuc in isto seculo uiuentibus conuenire non possunt. Ait enim: Eripuit animam meam de morte. Anime quippe iustorum, cum de isto seculo transeunt, ab illa morte liberantur, de qua in Euangelio dictum est: Sine mortuos sepeliant mortuos suos . Et cum dicit, eripuit, beneficium diuine uirtutis ostendit, quia nisi per eius potentiam non ualuisset a morte perpetua liberari. Sequitur, oculos meos a lacrymis.  Cessant utique lacryme sanctorum, quando iam mors anime non probatur esse suspecta; non enim in securitate plangitur, sed in isto agone ubi calamitas uentura metuitur. Addidit, pedes meos a lapsu. Cum dicit, a lapsu, ostendit lubricum et pronum esse peccatum. Sed bene illic non formidatur ruina, ubi iam est eterna prosperitas. Nam in isto seculo constituti  et mortem anime iusti timent, et assidue lacrymas fundunt, et pedes suos a lapsu non credunt ullatenus alienos. Hic enim colluctatio est, et ideo cuncta sub metu sunt; unde intelligimus his tribus periculis subiacere genus humanum, quod adhuc in istius uite colluctatione uersatur. Nam uide quid sequitur.

uers. 9. Placebo Domino in regione uiuorum. Perscrutandum est quare dixerit de futuro, Placebo Domino  in regione uiuorum, quasi non et hic in regione mortuorum placeant sancti, qui sunt Iudicis ore laudati; cum et in Genesi legatur: Placuit Enoch coram Deo, et transtulit illum Deus . Iob quoque Domini uoce laudatus est . Et in Euangelio de Nathanele ipse Dominus dicit: Ecce uere Isrelita, in quo dolus non est . Sed hic, placebo, dixit, iam securus, iam qui displicere non possim, nec quidquam dubium sustinebo, quando, sicut Apostolus dicit, Mors absorpta fuerit in uictoriam, et corruptibile hoc induerit incorruptionem, et mortale hoc induerit immortalitatem ; tunc enim iusti ita placebunt Domino, ut ulterius de peccatorum aduersitate nichil metuant. In regione uiuorum, dixit, in congregatione sanctorum, ubi  omnis uiuens reuera colligitur, et a morientium sorte separatur, sicut in Euangelio Dominus dicit: Qui credit in me, transiet de morte ad uitam .



Conclusio psalmi.

Salutaris psalmi istius intentione tractata, contra mundi dolores animi fortitudinem debemus obiicere. Dicamus, sicut psalmus inchoat: Dilexi, quoniam exaudiuit Dominus uocem deprecationis mee: quia non est pena que promouet, non est dolor qui perducit ad requiem; nec durus estimandus est fletus, qui eterna gaudia subministrat. Intendamus enim non quod patimur, sed quod speramus, et temporale malum sine dubitatione mollescit, 391 cuius prosperrimus intenditur finis. Rogemus ergo omnipotentiam  Christi, qui hec solus ualet inestimabili uirtute superare; ut acie malignitatis infracta, nec illa nobis omnino fiant aspera, que nunc uidentur austera. Sic enim Domino in regione uiuorum placebimus, si in hoc seculo mortificare nostra corpora pro ipsius glorie nomine festinemus.



EXPOSITIO IN PSALMUM CXu.



Alleluia.

Sic debet nobis aliquando Domini laus increscere, ut non alleluiatica possimus gaudia fastidire. uox fidelium, sermo beatorum, modulatio sancta canentium, unde et auditus corporeus suauiter delinitur, et anima fessa celesti delectatione recreatur. Introducenda sunt enim martyrum uerba, qui et confessione  gloriosa [mss. A., B., F., confessionis gloria] uiguerunt, et passione mirabili munera sunt Domini consecuti.



Diuisio psalmi.

Per totum hunc psalmum inuictorum martyrum uerba referuntur. Prima positione beneficia Domini commemorant, quibus cum hesitarent quid eis dignum potuisset reddi, occurrit utique gloriosus calix ille martyrii, qui tamen Domini largitate prestatur. Secunda, chorus ipse seruum se Domini, et filium Ecclesie catholice profitetur: ne preter fidelissimos uiros Deo placitos hereticorum quoque quispiam putaret esse martyrium.



Expositio psalmi.


uers. 1. Credidi, propter quod locutus sum: ego autem humiliatus sum nimis. Martyrum populus ille reuerendus ordinem ueri dogmatis seruans, prius se dicit credidisse, et postea fuisse prolocutum, propter illos scilicet destruendos, qui ueraciter non credentes, affectant de eius aliqua predicare magnalibus. Post ueram siquidem fidem sancta debet uenire confessio, ne illud audiat importunus: Peccatori autem dixit Deus: Quare tu enarras iustitias meas ? Sequitur, ego autem humiliatus sum nimis. Ne intelligeres predicationes ueracissimas humiliatas, que tanto plus enitescunt quanto amplius persecutorum studio comprimuntur. Se dicit esse humiliatum, quia sancta religione crescente, ipsi uidebantur  penis temporalibus subiacere.

uers. 2. Ego dixi in excessu [mss. A., B., meo] mentis mee: Omnis homo mendax. Ne illam ueracissimam confessionem quam, Domino prestante, susceperat, aliquis putaret mortalium uiribus applicandam, quid proprium humanitas habeat, ipse profitetur, omnem hominem scilicet esse mendacem. Sed uide quod hanc considerationem non facile potuit inuenire, nisi ad supernam contemplationem per excessum mentis euectus: quando anima corporea sorde purgata, causas rerum manifestis speculationibus intuetur. Magna siquidem prudentia geritur, ut sibi aliquis imprudens esse uideatur. Nam sicut leues ac fatui se esse ueracissimos mentiuntur, ita illuminati mendaces se esse cognoscunt. Quapropter hec nos  regula certa constringat, ut quando carnis fragilitate mendaces sumus, nostrum esse fateamur; quando ueraces, diuinis muneribus applicemus. Hec autem sententia pertinet ad figuram paremiam, quoniam hoc prouerbium humani sermonis frequentatione celebratur. Tale est illud quod in Actibus apostolorum Saulo dictum est: Durum est tibi contra stimulum calcitrare ; reuera durum, quoniam suis nisibus percutitur, qui in acutum calces elisisse monstratur. Notandum uero quod excessus mentis et in malo ponatur, sicut est in Paralipomenon: Et dedisti eos in exstasi, id est in excessu mentis, et in commotione et in interitu .

uers. 3. Quid retribuam Domino pro omnibus que retribuit mihi? Bene dubitauit quid retribuere possit  humanitas, que boni proprium nichil habebat. Nam cum dicitur, quid? hesitatio magna (ed., nostra] monstratur. Quid enim illi ab homine potest reddi, dum semper eius nos constet munere contineri? Merito ergo dubitabat, cui dignum de suo nichil occurrerat. uerum ne omnino redderetur sterilis, confisus de misericordia Domini, quid retribuat, subsequenter exponit. Sed istud est magnopere perquirendum quod dicitur, Deum nobis retribuisse que contulit; quasi boni aliquid ei prius dederimus, et sic ab ipso collata suscepimus, cum Apostolus clamet: Quid enim habes quod non accepisti? Si autem accepisti, quid gloriaris quasi non acceperis ? Dominus enim retribuit nobis bonum pro  malo, ut quod predicauit uerbo, monstraret exemplo. Ille enim alapis cesus, ille iudici traditus, ille flagellis immeritis uerberatus, nobis resurrectionis spem tribuit, et celorum regna promisit.

uers. 4. Calicem salutaris accipiam, et nomen Domini inuocabo. Digna quidem promissio; sed si in humanis uiribus ponatur, periculosa presumptio. Quis enim potest confessoribus tormentorum patientiam dare, nisi ille qui pro nobis dignatus est calicem passionis accipere? Nam ut hoc impossibile humane uirtuti absolute monstraret, secutus est, et nomen Domini inuocabo. Cuius fretus auxilio credebat se complere, cui carneam fragilitatem non putabat posse sufficere. Pulcherrime uero ac breuiter definita est martyrum mors, calix salutaris: calix,  quia sub mensura bibitur; salutaris, quia in eternam salutem, Domino prestante, propinatur. De isto calice dixit et Dominus in Euangelio: Potestis bibere calicem quem ego bibiturus sum ?

uers. 5. Pretiosa in conspectu Domini mors sanctorum eius. Bene dicitur, pretiosa, que Domini sanguine noscitur comparata; illius enim passione glorificata est, ut in conspectu eius esset eximia. Hanc enim cognoscimus Dominum famulis suis magna gratie ubertate conferre, quam ipse est dignatus assumere. O mors uitalis, o interitus ambiendus, o transitus gloriosus, qui membra Christi imitatores sui capitis facis, et ut sit pretiosa, non diuitiis oblatis  efficitur, sed effusione sanguinis comparatur!

uers. 6. O Domine, quia ego seruus tuus; ego seruus tuus et filius ancille tue! Dirupisti uincula mea. uenit ad positionem secundam, ubi munere singulari suscepto exclamat dicens: 392 O Domine, ego seruus tuus? Admiratur enim se talia beneficia suscepisse, qualia ipse pro redemptione mundi est dignatus assumere. Quemadmodum enim non miraretur seruus, et conditione primi hominis implicatus ad illa uenire que tanta maiestas dignata est elegisse? Pauor est dicere que beneficia suscipiat, qui suis actibus meretur offensam. Nam ut admirationis istius declararet augmentum, repetit, ego seruus tuus. Adiecit, et filius ancille tue, ut humilitatem suam triplicatis confessionibus indicaret. Filius autem ancille ideo uidetur adiectum, ut Ecclesiam catholicam  omnimodis indicaret, que ancilla est dum seruit, sponsa dum iungitur. Et ideo competenter aduertimus non esse martyrium, nisi quod seruus Domini, et catholice filius meretur Ecclesie. Sequitur, Dirupisti uincula mea. uirtutem hic martyrii sentimus exponi, cuius impetu triumphali dirumpuntur omnia uincula peccatorum. Nulla enim in homine macula remanere potest, quam pius sanguis abluerit. Notandum autem quod uersus hic tantam uirtutem creditus est habere, ut a nonnullis diceretur posse hominibus peccata dimitti, si eum in fine uite sue tertia confessione congeminet.

uers. 7. Tibi sacrificabo hostiam laudis. Quia dirupta fuerant uincula peccatorum, sacrificare se dicit hostiam  laudis; quod sacrificium nimis Domino uidetur acceptum. Ipse enim in Euangelio docet: Decem sanati sunt, et non est inuentus qui daret gloriam Deo, nisi hic Samaritanus . Non enim iste de illis fuit qui beneficium Domini ingrata taciturnitate presserunt; sed iste accepti boni gratiarum actionem se restituere Deo compromittit.

uers. 8. uota mea Domino reddam in atriis domus Domini. Postquam dixerat oblaturum se hostiam laudis, ne crederetur ubicunque esse soluendam, dicit, in atriis domus Domini, id est in Ecclesia catholica toto orbe diffusa, qua continentur omnes uerissimi Christiani, non heretici qui sunt uana prauitate discreti. Nam quod dicit, uota mea Domino reddam, seipsum offerre uidelicet pollicetur. Omnium  enim fidelium uotum est Christo se offerre, et in eius Ecclesia recta credulitate consistere. Sed ut agnosceres que esset ista domus Domini, uide quid sequitur.

uers. 9. In conspectu omnis populi eius, in medio tui, Ierusalem.Ecce instruxit quam domum Domini dixerit superiore uersiculo, In conspectu scilicet omnis populi eius. Dignum enim est ut publice debeat laudari, qui pati pro omnium salute dignatus est. Dominus enim perfectissime nouit, etiamsi in cordis secreto fiat. Sed hoc ad edificationem populi pertinet, ut bona confessio generalitatis auribus imbibatur, sicut in Euangelio dicit: Qui me confessus fuerit coram hominibus, confitebor et ego illum coram Patre  meo qui est in celis . Addidit, in medio tui, Ierusalem, ubi pax Domini conquiescit, et unitas sancti populi Domini contemplatione letatur.



Conclusio psalmi.

Psalmus hic magnifico martyrum honore sacratus est, qui nobis et ad exemplum datus, et ad patrocinia largienda tributus est. ueneremur talium dolores, huiusmodi penas studio nobis caritatis optemus; ut si non meremur tali consummatione coronari, saltem in studiis possimus similibus inueniri. Cur enim tales dolores Christianus uelit effugere, per quos se nouit ad celorum gaudia peruenire?



EXPOSITIO IN PSALMUM CXuI.



Alleluia.

Duobus quidem uersibus, sed plenarius tituli honor  apponitur, ut intelligamus quamuis pauca uerba in Domini laudibus semper esse plenissima. Quis enim dubitet exiguum non debere dici, unde potest magnificentia superna laudari? Cui congrue apponitur schema quod Grece dictur hyrmos: quoniam seriem orationis usque ad ultimum seruans, nec personam noscitur mutasse, nec causam; sed uno sensu usque ad terminum quod cepit exsequitur.



Continentia psalmi.

Licet hic psalmus pro paucitate uersuum diuisionem non recipiat, omnes tamen compendio sue locutionis exsuperat. Est enim primus quidem atomus psalmorum, puncti preferens dignitatem, unde linea  oritur, et diuerse schematum species doctissima uarietate formantur.



Expositio psalmi.

uers. 1. Laudate Dominum, omnes gentes, et collaudate eum, omnes populi. Et istum quoque psalmum ad personam martyrum debemus aptare. Dicunt enim sancti uiri, quasi iam gloriosa passione perfuncti, ut omnes gentes ad laudes Domini debeant excitari, qui talia prestitit seruis suis, ut ipsius potius imbuerentur exemplis. Ubi sunt Donatiste, qui tantum sue congregationi fidem prestitam mentiuntur? Clamat chorus ille sanctorum, omnes gentes Dominum debere laudare; atque utinam uel nobiscum facerent, quod se agere singulariter mentiuntur! Sequitur, et collaudate eum, omnes populi. Collaudatio est cunctorum fidelium in unum redacta laudatio;  hec enim Ecclesie catholice apta cognoscitur, que de diuersis mundi partibus aggregatur. Omnes enim gentes in suis populis generaliter commonentur, ne quis se in iudicio Domini dicat esse preteritum.

uers. 2. Quoniam confirmata est super nos misericordia eius, et ueritas Domini manet in eternum. Causa redditur quare debeat Dominus toto orbe laudari: quoniam promissiones suas, quas per sanctos prophetas effecerat, aduentus sui uisitatione compleuit. Confirmata est enim in populo Christiano misericordia eius, et non commouebitur in eternum, quando ille qui prestitit, ipse nos  etiam sua miseratione custodit. Addidit, et ueritas Domini manet in eternum. Hic ueritas Domini Filius significatur, 393 sicut ipse dicit: Ego sum uia, ueritas et  uita . Nam, sicut putat dementissimus Arianus , erat tempus quando non erat Filius: fuerat utique tempus quando esset Pater sine ueritate, sine uia, sine uita. Sed quoniam sine his rebus Pater nunquam fuisse credendus est, saluti nostre et ipsi conuenit ueritati ceternum et consubstantialem Patri per omnia Filium confiteri. Deinde scriptum est: Omnia per ipsum facta sunt, et sine ipso factum est nichil . Nam si tempus est factum per Filium, quomodo existere potuit tempus, quando non erat auctor eius? Sic errores prauos sequitur semper absurditas. Subiiciunt quoque tertiam falsitatem: Pater semper anterius Filio predicatur. Et ubi est illud? In principio erat uerbum,  et uerbum erat apud Deum . uides nichil ibi fuisse prepositum; nam et multis locis primus Filius nominatur, ut est illud Apostoli ad Ephesios: An nescitis quia omnis fornicator et immundus non habet hereditatem in regno Christi et Dei ? Et ad Galatas: Paulus apostolus non ab hominibus, neque per hominem, sed per Iesum Christum et Deum Patrem . Et ad Thessalonicenses: Ipse autem Dominus iehsu Christus, et Deus Pater noster, qui dilexit nos . Et ad Corinthios secunda: Gratia Domini nostri Iesu Christi, et caritas Dei . Et ut istam equalitatem de tota intelligeres Trinitate, addidit, et communicatio sancti Spiritus cum omnibus uobis. Legitur etiam  Spiritum sanctum et Dominum, et priore loco fuisse nominatum; ait enim Paulus ad Thessalonicenses: Dominus autem dirigat corda uestra in caritate Dei et patientia Christi . Oratur enim Spiritus sanctus ut corda credentium dirigat et in caritate Dei et in patientia Christi. Quapropter unus ex Trinitate ante uel postea nominatus, audienti nullum preiudicium poterit exhibere, quia humana locutio aliter se non ualet expedire. In Deo enim nulla est disparilitas uel diuersitas estimanda: quia ubi unus Deus recte creditur, ibi minor et maior non potest inueniri. Nescit enim numerum unitas, nec gradum admittit equalitas, sicut scriptum est: Non ascendes per gradus ad altare meum .



Conclusio psalmi.

 Paruus quidem psalmus plenissima breuitate conclusus est. Quid enim amplius potuit dici, quam ut Creator debeat toto orbe laudari? Fecunda breuitas, constricta copia, arctum latissimum, et sine fine angustum. O dulcis et admiranda diuersitas! modo paucis sententiis salutaria dicere, modo magnalia diffusa oratione narrare, ut tediosa mortalitas nec in ipsa cura sustineret fastidium, cui prestat amena uarietas [mss. A., B., F., ueritas] appetitum. Queri forsitan potest cur duos tantum uersus psalmus iste contineat, cum e diuerso centesimus decimus octauus centum septuaginta sex uersibus productus esse monstretur, aliique complures dispari modo pro rerum qualitate formati sunt. Sed illud fortassis indicare res ista cognoscitur; quoniam sicut harmonia, id est, musice uirtutis pulchra modulatio, ex diuersis  sonis atque accentibus unam perfectam faciunt cantilenam, sic et isti psalmi modo breues, modo mediocres, modo longissimi, in unum concentum suauitate dulcissima rediguntur. Siue  futurum regnum Domini significatur, ubi diuersa merita sanctorum pro actuum qualitate fulgebunt, cum tamen omnibus una beatitudo et suauitas eterna prestetur.



EXPOSITIO IN PSALMUM CXuII.



Alleluia.

Legimus in Apocalypsi Ioannis apostoli , Alleluia in celo cantare multitudinem copiosam; quod etiam quatuor animalia et uiginti quatuor  seniores adorantes Dominum dicunt, quod totus ille celestis exercitus in uoce tube grandisone hymnidica exsultatione concelebrat. Quapropter ad hoc laudis officium et nos alacriter accedamus. Quod si puro corde canimus, sanctis uirtutibus pia deuotione miscemur; fitque honor et gratia terrenorum, que beatitudo probatur esse celestium. Quocirca intueamur hunc psalmum speciosa fronte relucentem; in ipsis quippe principiis quatuor uersus pari fine conclusit, ut euangelico numero totum mundum uni Domino laudes debere reddere, adhortatione quadrifaria commoneret. Hos intercalares non possumus dicere, quia nullos alios miscet, sed unifines eos apto forsitan nomine uocitamus, qui simili uerborum consonantia  terminantur. Hoc et in centesimo trigesimo quinto psalmo per omnes uersus absolute facturus est; quod quemadmodum se habeat, suo loco euidentius commonemus.



Diuisio psalmi.

Fidelis populus peccatorum nexibus absolutus, in prima sectione generaliter hortatur, ut unusquisque Domino debeat confiteri: quoniam in tribulationibus exauditus, professus est hominem nullatenus formidandum. Secunda in solo dicit Domino confidendum, per quem gentium inimicitias probatur euasisse, et ad ueracissime uite peruenisse remedia. Tertia sectione aperiendas sibi portas dicit esse iustitie, ubi dicit etiam de angulari lapide, id est de Domino Saluatore. Quarta reliquis Christianis frequentanda Domini  atria persuadet, de aduentu sancte incarnationis suaui delectatione congaudens.



Expositio psalmi.

uers. 1. Confitemini Domino quoniam bonus, quoniam in seculum misericordia eius. Populus ille beatorum qui a propria fuerat clade liberatus, reliquos commonet fideles ut Domini laudibus constanter inuigilent. Ista enim confessio ad laudem pertinet absolute: siue quia illi est Alleluia prepositum, siue quia a diuersis angustiis ereptum se Domini miseratione letatur. Laudis quoque causa subiungitur, quoniam bonus, quod nomen Deo proprie certum est conuenire; nam cum ab incredulis Iudeis secundum carnis aspectum Christus Magister bonus diceretur,  respondit ipse: Quid me interrogatis de bono , qui me celorum Dominum esse non creditis? Adiiciens, Nemo bonus nisi solus Deus. Sed cum legatur, Bonus homo de bono thesauro suo profert bona , 394 quasi uidetur esse contrarium. Sed hominem bonum dicimus per Domini gratiam factum; nam ille solus proprie per se dicitur bonus, qui eos facit implere quod boni sunt. Sequitur quoniam in seculum misericordia eius. Ipsius quoque boni quem dixerat, expositio dilucidatur: quia non solum prestat immeritis, sed in eternum misericordie sue dona concedit. In seculum enim, perpetuitatem significat futuram, ubi unum est seculum, et una dies, nec permutatio ulla succedit.

 uers. 2. Dicat nunc Isrel quoniam bonus, quoniam in seculum misericordia eius.

uers. 3. Dicat nunc domus Aaron quoniam bonus, quoniam in seculum misericordia eius.

uers. 4. Dicant nunc omnes qui timent Dominum quoniam bonus, quoniam in seculum misericordia eius. Cum in his uersibus legantur similes fines, premissa eos expositio competenter amplectitur. Illud tamen altius perscrutandum est, cur in principiis uersuum tantum nomina uariauit. Ait enim: Dicat nunc Isrel, quod totum populum complectitur beatorum. Secundo uersu ponitur, Dicant nunc domus Aaron, significans sacerdotes, quos propter honoris sui reuerentiam singulariter estimauit esse memorandos. Tertius quoque uersus ait: Dicat nunc omnes qui timent Dominum,  ut illos ostenderet quos in centesimo decimo tertio psalmo dixerat: Pusillos cum maioribus , qui in unam societatem Christo Domino pura mente deuoti sunt. Sic diuersitas ista nominum generalitatem complectitur absolute fidelium.

uers. 5. In tribulatione inuocaui Dominum, et exaudiuit me in latitudine. Exemplum proprium ponitur, ut audientium animus excitetur: quia magnum credulitatis incitamentum est, ipsum gratias agentem audire qui pertulit. Sed considera quod addidit, in latitudine: quoniam nos de seculi quidem angustiis liberat, sed in magna premiorum suorum latitudine miseratus acceptat. Eripit de temporalibus malis, sed bonis nos potens est implere perpetuis. Seuiant ergo quantumlibet transitura discrimina, tumescant  aduersitates caduce; latissime redditur quod in hac mundi breuitate fidelis populus ingrauatur.

uers. 6. Dominus mihi adiutor est, non timebo quid faciat mihi homo.

uers. 7. Dominus mihi adiutor, et ego uidebo inimicos meos. Quamuis uersus isti pene uideantur esse consimiles, singulis tamen uerbis omnino discretisunt. Nam cum se dicit auxilio Domini hominem non timere, carnales designat inimicos, qui uisualiter religiosorum propositum persequuntur. Cum uero ait, uidebo inimicos meos, spirituales nequitias uult intelligi, quas in illo iudicio dicit esse uidendas, ubi iam diabolus cum ceteris ministris suis destructus atque damnatus humanis conspectibus apparebit. Nam cum  modo maxima pars hominum inimicos suos carnales aspiciat, illud magis optasse credendus est, quod hic uidere non poterat. Siue orat ut latentem inimicum ualeat intueri, quatenus cautior effectus ab eius insidiis reddatur alienus. Et nota quod in principiis amborum uersuum eadem uerba geminauit. Que figura dicitur anaphora, que etiam in sequentibus uersibus inuenitur.

uers. 8. Bonum est confidere in Domino quam confidere in homine. Populus ille beatorum diuino munere liberatus, fideliter ac pie docens, uenit ad secundam sectionem, dicens: In Deo solo, non in homine confidendum; in illo scilicet qui ueraciter promittit, non in isto qui fallaci presumptione se decipit. Quanti enim stulti dicunt: Facio quod uolo,  nec dominum mee uoluntatis habeo, putantes quia per arbitrium liberum utilitas sit explicanda mortalium; quos arguit Iacobus apostolus dicens: Nonne ex concupiscentiis uestris dicitis: Cras ibimus in illam ciuitatem, et mercabimur, et lucrum faciemus; quam ut dicatis: Si uoluerit Dominus, et si uixerimus, faciemus hoc aut illud , et reliqua. Est quidem in mala parte exsecrabilis libertas arbitrii; ut preuaricator Creatorem deserat, et ad uitia se nefanda conuertat. In bona uero parte arbitrium liberum Adam peccante perdidimus, ad quod nisi per Christi gratiam redire non possumus, dicente Apostolo: Deus est enim qui operatur in uobis et uelle et perficere pro bona uoluntate . Unde assidua oratione precandum est, ne nos uoluntas peruersa  rapiat, sed inspiratio diuina possideat: quoniam quidquid ex nobismetipsis sapimus, mortifera contra nos audacia concitamus. Iure ergo uetuit in homine confidendum, qui per se nec alteri, nec sibi preualet dare remedium, sicut et Ieremias dicit: Maledictus uir qui confidit in homine, et ponit spem carnem brachii sui, et a Domino recedit cor eius . Quapropter desinant presumptores illas sibi partes assumere, unde eos iustius possit sententia diuina damnare. Hinc etiam Pater Augustinus contra Pelagium, Celestium et Iulianum hereticos copiosis libris mirabiliter disputauit, et uenenosi dogmatis arma confregit.

uers. 9. Bonum est sperare in Domino, quam sperare  in principibus. Duo uerba mutata omnino aliam fecere sententiam. Superius enim confidere se dicit, hic sperare; ibi in homine, hic in principibus; ut illic de carnalibus, hic de spiritualibus dixisse uideatur. Princeps enim et diabolus appellatur, ut est illud Euangelii: Ecce uenit princeps huius mundi, et in me non inueniet quidquam . Sic et bonus angelus dictus est princeps, sicut in Daniele legitur: Michel princeps uester [ed., magnus] . Quapropter nec in bonis, nec in malis angelis, sed in solo Domino spem hominis dicit esse ponendam. Nam etsi bonos pro impensa nobis pietate diligimus, beneficia in ipsis Domini, non proprie possibilitatis iura laudamus.

uers. 10. Omnes gentes circumdederunt me, et in  nomine Domini ultus sum eos. Hoc populus ille merito dicebat, qui spem suam in Domini protectione posuerat, significans labores Ecclesie, quos primum in Capite suo, id est in Domino Christo pertulerat, et post in suis passionibus sustinebat. Primo enim quando religio innotuit Christiana, omnes gentes, in eius persecutione surgentes, diuersis cladibus affecerunt fidelissimos uiros: qui tamen in suis persecutoribus  uindicarunt, quando eos conuersione mirabili subdiderunt, ut de se penitentie penas exigerent, quas pridem innocentibus ingerebant. Nam quod dixit, gentes, et subiungit genus masculinum, ultus sum eos, siue ad intellectum pertinet, quia in gentibus populi significantur; siue schema est exallage, 395 id est immutatio, quoniam  genus hic nominis immutauit.

uers. 11. Circumdantes circumdederunt me, et in nomine Domini ultus sum eos. Perscrutande sunt minutie uerborum, quoniam discussa  non minima nobis sacramenta parturiunt. Primo posuit, gentes, quod ad Ecclesiam propter martyrum populus pertinebat, qui studentes culturis demonum, passim lacerabant populus fideles. Modo autem sub ipsa repetitione uerborum noluit gentes ponere, ut magis passionem Domini subtiliter indicaret, quam a solis Iudeis specialiter constat impletam. In quibus tamen est in nomine Domini uindicatum, quando multi ex his penitentes mala que fecerunt, uocabulum Christianorum sumere meruerunt.  Et isti quoque uersus appellandi sunt unifines, sicut et illi qui in capite psalmi sunt positi. Et notandum est quia sicut Caput plerumque de membris loquitur, ita nunc membra de suo Capite proloquuntur.

uers. 12. Circumdederunt me sicut apes fauum, et exarserunt sicut ignis in spinis; et in nomine Domini uindicaui in eis. Adhuc et isti uersus de Domino loquuntur. Ipse enim a seuientibus Iudeis circumdatus, passionis sue per totum mundum mella profudit. Apes enim fauum circumdant, quando per domos cereas liquores dulcissimos recondunt; et cum sibi putant uictualia reponere, faciunt unde homines possint sua desideria satiare. Quod Iudeos manifestum  est implesse, quando rem cuncto orbi dulcissimam amaris conatibus effecerunt. Apes enim quasi a pedibus dicte sunt, quod sine pedibus nascantur. Spine seculi peccata designant, quibus Iudeorum populus ferociter incitatus, in delictis suis uelut ignis concrepans estuauit. Sed in eis quoque Domini gratia uindicatum est, quando de illo melle quod condiderant nescii, conuersi ad Dominum suauissime sunt repleti.

uers. 13. Impulsus uersatus sum ut caderem, et Dominus suscepit me. Hoc iam de se omne corpus fidelium uerissima uoce testatur. Impulsus enim ille cadit, cui Domini fortitudo subtrahitur. Et inspice uim uerborum; Impulsum se dicit et uersatum ut caderet; sed Domini susceptione firmatus est. Soli enim  uersati non cadunt, qui Christi uirtutibus continentur, ut frequenter fieri solet quando bene meriti traduntur ad penas. Ideo enim tradi uidentur ut cadant, id est ut a recta credulitate mutentur: sed Domini dextera confirmati non cadunt, quoniam in fidei sanctitate consistunt. Alioquin infideles cadunt, etiam cum stare in pertinacie sue obstinatione cernuntur.

uers. 14. Fortitudo mea et laudatio [mss. A., B., laus] mea Dominus, et factus est mihi in salutem. Non potest impulsus cadere, cui auxilium Domini fortitudo uidetur prestare. Sed ne putaretur sola pericula declinare, quem Domini dona seruabant, adiecit, factus est mihi in salutem: quia per ipsum eternam  uitam suscipiunt, per quem et seculi huius ruinas euadere promerentur. Ipse enim est et fortitudo et laudatio eterna beatorum.

uers. 15. uox letitie et salutis in tabernaculis iustorum; dextera Domini fecit uirtutem. Chorus ille fidelium letus exsultat, quoniam dum persecutores eorum putarent eos merore confici et tribulatione consumi, illi diuina contemplatione gaudentes de sua pena letabantur, quam sciebant sibi ad eterna gaudia profuturam. Hic enim tabernacula iustorum humani pectoris secreta designant, ubi semper leti sunt, quamuis forinsecus affligantur. Et ut cognosceres unde istud gaudium uenit, adiecit, dextera Domini fecit uirtutem, id est Christus, per quem Pater  uirtutem operatus est in exaltatione sanctorum; quod inferius ipse dicturus est.

uers. 16. Dextera Domini exaltauit me. Dextera Domini exaltat, cum terrenis hominibus celorum regna concedit. Quid enim potentius quam mortales induere immortalitatem, corruptibiles incorruptionem, peccatoribus beatitudinem, de hoste fortissimo infirmis dare uictoriam?

uers. 17. Non moriar, sed uiuam; et narrabo opera Domini. Contra illa hec dicuntur, que aduersum Ecclesiam Christi persecutorum loqui solet insana procacitas, que cum se delere nomen estimat Christianum, prestare potius uidetur augmentum. Cui merito dicitur a fideli: Non moriar, ut tu putas; sed uiuam uita quam nescis; ad quam mente pretumidi  peruenire non possunt. Narraturum se etiam opera Domini pollicetur, ut semper augeatur Ecclesia tali predicatione uulgata. Quid potest crudelibus persequi, quos uident semper persecutionibus augeri? Quanto melius et ipsi uiuerent, si conuersi facta propria deplorarent!

uers. 18. Castigans castigauit me Dominus, et morti non tradidit me. Ne sibi aliquid persecutorum superbia uindicaret, tormenta ipsorum seuitiamque ferocissimam castigationem Domini esse confirmat, ut tota illa iniqua potentia ad correctionem fidelium uideatur esse concessa. Quid se de potestate iactant, quibus nichil pro sua utilitate conceditur? Crudelitas illorum nostra correctio est, furoris flamma probatio.  Non se meliores estiment quod delinquunt: filio non parcitur, ut erudiri posse uideatur. Sed hec bene castigatus edicit; solus enim morti non traditur, cuius hic uitia commissa purgantur. Et nota quod ait, castigans castigauit. Hoc enim genus locutionis in Scripturis diuinis sepius inuenitur: ut est illud, Benedicens benedicam te. Multiplicans multiplicabo semen tuum, et his similia. Quod argumentum  dicitur a coniugatis.

uers. 19. Aperite mihi portas iustitie, et ingressus in eas confitebor Domino. Populus ille fidelium [ed., fidelis] uenit ad tertiam sectionem: Ierusalem cupiens introire, ianuas eius feruore spirituali sibi postulat aperiri. Quibus ergo dicitur, Aperite, nisi prophetis atque apostolis, qui celorum claues mysticis uirtutibus  acceperunt? Per has enim doctrine ianuas introducti, intus iam positi ueraciter Domino confitemur. Ceterum quidquid extra Ecclesiam catholicam geritur, nequaquam Domini laudibus applicatur. Bene autem per allegoriam prophete atque apostoli porte appellati sunt: porte enim dicte sunt, per quas uictualia ciuitatibus importantur, sicut et per illos animarum pabula constat illata.

uers. 20. Hec porta Domini, iusti intrabunt per eam. Cum superius dixerit portas, querendum est quare hic portam uoluit ponere numero singulari; scilicet ut designaret prophetas atque 396 apostolos ianuas quidem esse celorum, sed has omnes ad unam posse perducere: quia uniuerse consuerunt ad Dominum intromittere Saluatorem, qui et porta potest  appellari, sicut ipse in Euangelio dicit: Ego sum ostium ouium , etc. Sequitur, iusti intrabunt per eam. Et hoc quoque subtiliter inquiramus, cur superius dixerit, portas iustitie, et hic posuit, iusti intrabunt per eam? significans  iam non Scripturas diuinas, per quas transeunt et iniusti; sed illam Ierusalem que portam habet Dominum Saluatorem, per quem iusti tantum homines introibunt. Quod bene utrumque complexus est, ut et istud, et illud futurum seculum significare uideretur.

uers. 21. Confitebor tibi, Domine, quoniam exaudisti me, et factus es mihi in salutem. Istam confessionem non afflicti populi debemus aduertere, sed letantis. Gratias enim agit, quia illi Dominus salutaris illuxit,  et Redemptor gentium oculis humanis apparuit. Unde reuera intelligimus et a prioribus iustissimis Domini aduentum fuisse iugiter expetitum, sicut ipse in Euangelio dicit: Multi prophete et iusti cupierunt uidere que uos uidetis, et audire que auditis , etc.

uers. 22. Lapidem quem reprobauerunt edificantes, hic factus est in caput anguli. Sub allusione fabricantium exponitur inanis opera Iudeorum. Soli quippe hominum adhuc in mundo unum Deum colentes edificare uidebantur, dum cetere nationes idolorum se cultura destruerent. Aedificantes enim tendunt semper ad angulum, ut commissorum parietum soliditas impleatur. Iudei uero fidei sue fabricam minime  perfecerunt, quoniam ipsum, qui erat lapis fortissimus, angularis, more dementium putauerunt esse temnendum. Dominus autem Christus per tropologiam  ideo lapis dicitur angularis, quia duos ad se populos e diuerso uenientes gentilium atque Iudeorum tanquam geminos parietes in unam soliditatis gratiam colligauit [ed., collocauit]. De hoc lapide prophete, de hoc apostoli, de hoc diuersi multa dixerunt. Angulus enim tractus est ex Greco sermone, id est, a , quod Latine dicitur genu. Hoc inflexum speciem anguli conformi qualitate restituit; nam apud Grecos originem sui nominis in deriuationibus omnino custodit, ut tetragonus, pentagonus, et his similia.

uers. 23. A Domino factus est hic, et est mirabilis  [mss. A., B., F., factum est hoc mirabile] in oculis nostris. Ne lapidem istum saxeis montibus putares excisum, in salutem mundi factum dicit a Domino. Sed dum memorat factum, natura humanitatis ostenditur, que et creata esse monstratur. Sic et Apostolus ait: In similitudinem hominum factus, et habitu inuentus ut homo . Et alibi, Qui factus est ei ex semine Dauid secundum carnem . Iste quippe lapis qui est fabrice decora copulatio, fibula parietum, in fundamentis perpetua fortitudo, mirabilis est in oculis fidelium, qui non solum eum corporaliter uident, uerum etiam illuminata mente conspiciunt. uiderunt enim et Iudei, sed non mirabilem, quia solum intuebantur carnem, quam uidebant esse communem. Fidelium autem sensibus, qui  eum Filium Dei esse professi sunt, mirabilis et terribilis apparebat, sicut Petro apostolo, qui dixit: Tu es Christus Filius Dei uiui .

uers. 24. Hec dies quam fecit Dominus: exsultemus et letemur in ea. O quam suauia uerba sancta nobis probatur eructare credulitas! Nam licet Deus cunctos dies creauerit, singulariter tamen diem fecisse dicitur, qui Christi Domini natiuitate sacratus est. In quo merito exsultare conuenit et letari, quoniam in eo et diabolus ius perdidit, et salutem mundus accepit.

uers. 25. O Domine, saluum me fac! o Domine, bene prosperare! Interiectiones iste desiderium magne petitionis ostendunt, ut et hic de mundi istius clade liberentur, et ibi prosperrima sorte ad dexteram  collocentur. Duo enim ista sunt que fidelis expetit Christianus, ut et hic eripiatur a peccatorum morte, et illic collocetur in requie sempiterna. Nam istas afflictiones quas hic patiuntur, istos dolores quos hic amore Domini sustinent, ibi sine dubio prosperantur, quando iam ad gaudia eterna perueniunt. Prosperari enim, est aliquid asperum facere tranquillum, ut grata nobis fiant mala preterita, que credimus in eterna gaudia commutanda.

uers. 26. Benedictus qui uenit in nomine Domini: benediximus uos [mss. A., B., F., uobis] de domo Domini. Quarta sectio que superest introitur: ubi de aduentu Domini suaue munus laudis offertur, et subtiliter Antichristi presumptio iniqua damnatur. Hec  figura dicitur emphasis, que significat etiam id quod non dicit. Dicendo enim, Benedictus qui uenit in nomine Domini, illum constat esse maledictum qui in suo nomine creditur esse uenturus. Et ut Christum omnipotentem Dominum esse cognosceres, dicit eum uenisse in nomine Domini, ne aliquid de ipso carnaliter mens humana sentiret. Hoc etiam et Euangelii textus ostendit, dicens: Ego ueni in nomine Patris mei, et non accepistis me: si alius uenerit in nomine suo, illum accipietis . Sequitur, benediximus uos de domo Domini. Ab illo populo fideli quem prefati sumus, hoc dicitur reliquis Christianis, qui quasi sacerdotali dignitate subuecti loquuntur ad plebem, ostendentes Domini benedictionem deuote plebi per antistites salubriter dari. Et ne hoc dubitanter acciperes,  dicit, de domo Domini, id est de Ecclesia catholica, unde salutare baptisma uenit, unde communicatio sancta procedit, unde olei sacrati unctione mundamur, unde omnis denique benedictio uera prestatur.

uers. 27. Deus Dominus et illuxit nobis: constituite diem solemnem in confrequentationibus, usque ad cornu altaris. Cum dicit, Deus Dominus, ad superiora respondet, ut sic intelligas: Benediximus uos de domo Domini; imo non nos, sed Deus Dominus. Ipse enim benedicit ore sanctorum, et lucescit nobis, quando nos a peccatorum obscuritatibus alienat. Sequitur, constituite diem solemnem in confrequentationibus, usque ad cornu altaris. Illud iam dicitur benedictis, qui poterant dies festos celebrare solemniter. Constituite,  dicit, id est deliberata custodite sententia diem solemnem, qui honore Domini et sanctorum confessione sacratus est. In confrequentationibus, id est processionibus crebris, quas populi turba condensat, et reddit celeberrimas deuotione festiua. Quod uero addidit, usque ad cornu altaris, prohibentur aliqui forsitan  audita Euangelii lectione discedere. Non enim ad cornu altaris accedunt qui communicationis gratia non replentur. Hoc de isto altari uisuali  competenter accipimus, quod corpus et sanguinem Domini solemni nobis frequentatione largitur. Illud uero altare est ante conspectum Domini, ubi purificatis animis per contemplationem sanctam iubemur accedere; ut in hac actuali solemnitate illud semper  debeamus inspicere, sicut iam in quadragesimo secundo psalmo constat expositum, ubi ait: Et introibo ad altare Dei, ad Deum qui letificat iuuentutem meam . Cornu uero significat potestatem, quam sanctum altare habere manifestum est.

uers. 28. Deus meus es tu, et confitebor tibi; Deus meus es tu, et exaltabo te. Quam bene ueritas ista professionis iteratur, ut Dominum nostrum dicamus esse, quem pura mente non desinimus adorare! In primo enim commate dicit, confitebor tibi, quod ad gratiarum pertinet actionem. In secundo, exaltabo te, quia predicationibus beatorum per cunctas gentes exaltatur Dominus Christus, qui reddit bonum pro malo, qui inimicos dum possit exstinguere patienter  exspectat; et conuersis talia reddit qualia sanctis suis misericordia gratuita compromisit.

uers. 29. Confitebor tibi, Domine, quoniam exaudisti me, et factus est mihi in salutem. Hic quidem uersus quoniam repetitus est, iam superius in tertia parte probatur expositus; hoc tamen breuiter edicimus, ut hanc confessionem lestissimam post percepta beneficia fusam intelligere debeamus, sicut nos commonuit et titulus Alleluia.

uers. 30. Confitemini Domino quoniam bonus, quoniam in seculum misericordia eius. Et hic quoque uersus in capite psalmi probatur esse iam dictus, ut sicut a Christo fecit initium, ita ipsi concordare uideatur et finis. Ipse enim in Apocalypsi dicit: Ego sum Alpha et Omega . Merito ergo et in  capite confessio posita est, et in fine repetita, quia in omni uita nostra ipsam nos oportet assumere, et in ipsius delectatione finire.



Conclusio psalmi.

Recordemur hunc psalmum non incassum uelut quibusdam fulgoreis coloribus esse contextum. In capite enim quatuor uersus unifines posuit, et iterum in fine primum uersum psalmi decora iteratione geminauit, atque iterum quem uicesimum primum posuit, eumdem pene ultimum repetiit, ut quasi uestis illa pontificis aureis quibusdam filis, et uermiculata pulchritudine contexta fulgeret. Illa enim in fimbriis habuit tintinnabula, isti in fine eadem retinniunt, que in capite dicta sonuerunt. Pontifex igitur quando  ingrediebatur Sancta sanctorum habebat hanc uestem, ut antistitis reuerendi nullatenus ignoraretur aduentus, cum etiam tacitus uocalis [mss. A., B., uocabulis] incederet. Iste sic decora uarietate dispositus est, ut preconia sancte incarnationis pulcherrimis quibusdam sentiantur indiciis. Cooperiat nos, pie Rex, ista uestis eloquii tui, et hoc resonent te prestante actus [mss. A., B., hac remanente presentiant actus] nostri, quod tua, Domine, precepta iusserunt. Meminerimus autem hunc psalmum quintum esse eorum qui de primo aduentu Domini mirabili narratione prolati sunt: quinque fortasse panibus comparandi qui esuriem obseruantium populorum copiis celestibus expleuerunt.



EXPOSITIO IN PSALMUM CXuIII.



Alleluia.


Festiuo psalmo et diuinarum rerum uirtute plenissimo, desiderabile Alleluia premittitur, ut meritum diuini carminis honore tituli possit agnosci. Est enim altissimus profunditate sensuum, et contextus quasi similium repetitione uerborum, modo profitendo quod accepit, modo iterum eadem sperando que meruit. Qui more nobilium fluuiorum lenis ire conspicitur, cum nimis profundus esse noscatur; quem tamen oportet  instituti nostri mensura percurrere, ne qui nos hactenus constrinximus, subita inundatione fundamur. Est etiam Hebreis elementis ad rudes et docibiles in schola Christi populos instruendos tali ordine depictus, ut uersum quem prima  littera sortita fuerit, eadem et in septem subsequentibus affigatur, sacramentum illud forsitan in cordis circumcisione designans. Sic iste psalmus in sua lingua per singulas litteras octonis uersibus gregatim decurrens, sibi undique collatus partium equalitate finitus est. Quod nos dicimus et diuisionis causa positum, et ut perfectum numerum possit indicare iustorum. Istis enim litteris et Hebrea sapientia discitur, et diuinorum librorum sacratus numerus continetur. Has enim litteras significationes suas habere  cognouimus, quod nunc repetere uidetur esse superfluum, cum sit iam alterius labore collectum. Hunc autem psalmum et centesimum quadragesimum quartum, et Deuteronomii  canticum Iosephus refert elegiaco metro esse compositos.



Diuisio psalmi.

Psalmo isti morali Hebreas litteras ad suum numerum [ed., sui numeri] diuisiones illustrabiles non incongrue dicimus contulisse: in quo sibi octonos uersus  singule uindicantes, cunctum carmen pulcherrima parilitate describunt; qui nulla permixtione confunditur, sed nouitates rerum mutatis sibi litteris explicat. Per totum itaque psalmum uniuersalis sanctorum chorus eloquitur, qui ab initio mundi siue fuerunt, siue sunt, siue futuri esse creduntur. Inter quos reperiuntur apostoli, prophete, martyres, confessores, ecclesiastici ordines, et omnes qui sancta Domino integritate  famulantur: Genus electum, regale sacerdotium, gens sancta, populus acquisitionis , ab origine generis humani usque ad finem seculi colligendus. Sed quamuis horum sit innumera multitudo, unus tamen ubique introducitur ad loquendum, ut uirtus unitatis in Ecclesia concordi [mss. A., B., F., concordatim] possit agnosci. Nunc uideamus que in hoc celesti paradiso spiritualia poma nascantur.



398 Expositio psalmi.

uers. 1. --- I. ALEPH. Beati immaculati in uia, qui ambulant in lege Domini. Cum omnium desideria nominis istius ardore rapiantur, nec quisquam possit reperiri, qui nolit premia beatitudinis adipisci, congruum fuit uiros sanctos uotis probabilibus iter ostendere,  ne mens confusa mortalium ignorata uia possit errare. Nam et illi beatos se estimant, qui seculi ambitionibus eluduntur. Sed ne aliquid tale putaretur eligendum, primum posuit plurali numero immaculati, ut de fidelibus hoc, non de Christo debuisset aduerti. Ille enim solus naturaliter immaculatus est, qui peccatum non habuit. Sancti autem immaculati fiunt, quando indulgentie munera consequuntur, sicut propheta in quinquagesimo psalmo dicit: Lauabis me, et super niuem dealbabor . Sequitur, in uia, id est in ipso Domino Saluatore, qui dixit: Ego sum uia, ueritas et uita . Ibi enim ambulare iustorum est, non pedibus corporeis, sed gressibus probabilis actionis. Nam ut aduerteres  non eum illam uiam dixisse in qua possit errari, subiunxit, qui ambulant in lege Domini, id est qui aut non peccant, aut per gratiam celestem digna sibi satisfactione prospiciunt. Nec illud uacat quod dicit, in lege Domini; est enim et lex peccati, sicut Apostolus ait: uideo aliam legem in membris meis repugnantem legi mentis mee, et captiuum me ducentem in lege peccati . Et ideo additum est, Domini, ut eam discerneret a lege peccati.

uers. 2. Beati qui scrutantur testimonia eius, in toto corde exquirunt eum. Superioris adhuc sensus est et ista sententia. Nam licet beati sint immaculati qui ambulant in uia, id est in ipso Domino Saluatore, et in lege eius deuota mente gradiuntur, additum est tamen illis uirtutibus, qui scrutantur testimonia eius. Et  que sit ista perscrutatio subsequenter aperitur, id est qui in toto corde suo Dominum exquirere maluerunt. uidentur enim perscrutari testimonia eius et tergiuersatores heretici, sed toto corde suo Dominum non requirunt, quoniam per humanas uersutias affectant nouas inuenire calumnias. Totum enim cor suum ad Scripturas sanctas merito posuisse non dicitur, qui ad falsitatis ambitum plectibili errore transfertur. Unde sanctus Primasius Iustinianopoleos disertus antistes, sub titulo Quid hereticum facit, librum unum conscripsisse dignoscitur. Nec illi uidentur totum cor suum ad Domini testimonia posuisse, qui neglecta disciplina mandatorum eius mundana gaudia concupiscunt. Et uide ordinem sancte ueracisque doctrine; prius dicit beatos esse qui ambulant  in lege Domini; deinde qui scrutantur sacrarum testimonia litterarum: quia non est dignus ista perquirere, nisi qui se probabili cognoscitur actione tractare. Utrasque uero sententias tertia species definitionis amplectitur, que Grece peotes, Latine qualitatiua dicitur. Beatus enim uir quid sit, per actuum suorum hic ostenditur qualitatem.

uers. 3. Non enim qui operantur iniquitatem, in uiis eius ambulauerunt. Cum Ioannis apostoli ueracia uerba sint: Si dixerimus quia peccatum non habemus, nos ipsos seducimus, et ueritas in nobis non est , uidentur nec sancti in uiis eius ambulare, quos cognoscimus habere peccata. uerum hec questio ueritatis ipsius uoce dissoluitur. Sunt enim illicita  desideria que originalis peccati necessitate committimus, sed in eis consensu animi non tenemur: in istis mens beata non ambulat, que dono Domini cordis probitate superantur; ut  repente pulchrum aliquid concupiscere, cibum desideranter expetere, bonis odoribus commoueri, iniqua subito suggestione confundi, et his similia que oratione sancta et crucis signaculo destruuntur. Ita fit ut et peccata sancti suggestione carnis habeant, et tamen dum eis minime relaxatur effectus, ea non operari ueraciter estimentur. Hec enim Pauli apostoli testimoniis euidentius approbantur: ambulauit in uiis Domini, quando dicebat: Bonum certamen certaui, cursum consummaui, fidem seruaui , et reliqua. Peccatum autem non uoluntarium faciebat, quando  clamabat: Non enim quod uolo bonum, hoc facio, sed quod nolo malum hoc ago . Sequitur eius expositio que omnem neuum dubitationis abstergit: Si autem quod nolo, inquit , illud facio, iam non ego operor illud, sed quod habitat in me peccatum. uides tantum illos accusatos qui operationibus peccatorum nefanda delectatione consentiunt. Quapropter merito dicuntur in uiis Domini non ambulare, qui operantur iniquitatem. Operatio enim iniquitatis est consensus malorum, qui tamen a sanctorum cordibus dono Domini probatur alienus. Nam et ipse Apostolus hoc monet: Non ergo regnet peccatum in uestro mortali corpore ad obediendum desideriis eius; nec exhibeatis membra uestra arma iniquitatis peccato . Et Salomon: Post concupiscientias  cordis tui ne abieris . Obedientiam ergo peccati uetuit, non suggestiones quas caro propriis uiribus uitare non preualet. Respiciamus autem cur hic uias plurali numero posuit, et superius singulariter dixit: Beati immaculati in uia. Ibi significat Dominum Saluatorem, qui certa uia est ad Patrem uenientium, sicut ipse dixit: Nemo uadit ad Patrem, nisi per me . Nam quod hic dixit, in uiis, designat prophetas et apostolos, uel quicunque populum uera predicatione docuerunt.

uers. 4. Tu mandasti mandata tua custodiri nimis. Dixerat beatum esse cui hec talia suffragantur, ut sit immaculatus, ambulet in lege Domini, scrutetur testimonia eius, et quod est perfectissimum uiuendi  genus, in toto corde exquirat Dominum. Et ne hec tanta negligenda uiderentur, sequitur iussionis dominice ueneranda preceptio, ut mandata eius non solum sedule, sed et nimie requirantur. Nimius enim dictus est, in nulla re dubius, qui proposite rei intentus semper assistit. Ubi est sententia gentilium toto orbe celebrata: Ne quid nimis. Ecce nimium nobis a ueritate precipitur; ecce a Moderatore rerum omnium sine defectu aliquid fieri debere sancitur. Istud enim nimis significat multum atque infinitum, sicut et in alio psalmo dicit: Nimis profunde facte sunt cogitationes tue . Et alibi: Nimis exaltatus es super omnes deos . Siue mandata Domini nimium custodire precipimur, quando ipse quoque saluti nostre corporee ea preferre  399 debere censemur. Quapropter uires nostre possibilitatis excedere diuina militia est, quia totum ibi nimium decet, quoniam et illud infinitum est quod nobis tribui postulamus. Perquirenda est quoque nominum istorum distincta cognitio, ne quis ea credat esse confusa. In priori uersu dixit, legem Domini; lex autem Domini est, sicut Apostolus ait, umbra futurorum , quam non decet [mss. A., B., docet] ad litteram, sed spirituali ordine custodiri. Ut  lex sacrificiorum, obseruantia noue lune, ritus circumcisionis, et cetera huiuscemodi, que typum magis quam speciem certum est habuisse ueritatis. Secundo uersu ponit testimonia: testimonium est euidens et prefinita conditio, cuius  statuto commoniti, res preteritas non possumus obliuisci, ut in Genesi ait Iacob: Testimonium erit uobis [ed., nobis] collis iste, et, Testimonium erit lapis iste . Scriptum est etiam et in libro Iesu Naue: Duodecim lapides afferte de medio Iordanis, ut sint hi in testimonium filiis uestris . Sic nobis precepta diuina testimonia sunt, quando commonent ne peccare debeamus, sicut apostolus Paulus ait: Testificor coram Deo, qui uiuificat omnia, et Iesu Christo, et electorum angelorum, ut hec custodias . In presenti quoque uersu mandata posuit, que non sunt umbre futurorum ut lex, sed presentem habent manifeste operationis effectum. Quod Dominus in Euangelio absolute declarat, dicens: Primum mandatum est, Diliges Dominum  Deum tuum ex toto corde tuo, et ex tota anima tua, et ex tota uirtute tua , etc. Hoc enim sic uni dictum est, ut ab omnibus debeat et per cuncta tempora custodiri. Quapropter siue lex, siue testimonia, siue mandata Domini custodiantur, ad beatitudinis certum est munera perueniri. Que uerba cum predictis definitionibus suis mente condenda sunt, quia in subsequentibus uersibus frequenter ea posita reperimus.

uers. 5. Utinam dirigantur uie mee ad custodiendas iustificationes tuas! Cum uitam superius beati uiri euidenter expresserit, nunc etiam populus fidelis bonorum sibi prouentum uotis intercedentibus postulauit. Utinam uerbum semper optantis est, ut quod nostris non possumus uiribus adipisci, diuina  misericordia largiente, mereamur. Cum dicit, dirigantur uie mee, ostendit eas, quantum ad humanam imbecillitatem pertinet, tortuosas. uie mee actus significant quos in hac uita peragimus. Addidit, ad custodiendas iustificationes tuas. Hic iam, quod superius optauit, aperuit; ad custodiendas enim iustificationes Domini nemo poterit peruenire, nisi cuius uie a Domino dirigi comprobantur. Sed discutiamus quid significent iustificationes. Iustificationes igitur Domini apud priscum populum fuerunt multe atque diuerse: ut sex annis tantum famulus seruiret Hebreus, filius affectu et disciplina patris erudiretur, pater ut reuerenter in omnibus haberetur, Deus ut summo timore et amore coleretur, sacerdos honorabilis esset, proximus ut tanquam propria utilitas amaretur, et  his similia que fieri sancta Scriptura precepit. Hec ergo nequeunt custodiri, nisi misericordia Domini probentur attribui.

uers. 6. Tunc non confundar, dum respicio in omnia mandata tua. Causa redditur quemadmodum possint iustificationes Domini iugiter seruari, id est, si mandata respiciantur uniuersa. Sed cum dicit omnia, in nullo commonet esse peccandum: quoniam scriptum est: Si quis de lege minimum non fecerit, reus est totius legis. Respicere autem est mandata semper ante oculos habere que iussa sunt, ut si quid tortum committitur, salutari emendatione protinus corrigatur. Ceterum qui in mandata non respicit, in quo erret modis omnibus ignorabit. Hanc quoque similitudinem Iacobus ponit apostolus dicens: Si quis  auditor est uerbi et non factor, hic comparabitur uiro consideranti uultum natiuitatis sue in speculo: considerauit enim se et abiit, et statim oblitus est qualis fuerit. Qui autem perspexerit in legem perfectam et permanserit, non auditor obliuiosus factus, sed factor operis, hic beatus in facto suo erit . Tales ergo laudantur a quorum conspectu mandata Domini non recedunt.

uers. 7. Confitebor tibi, Domine, in directione cordis, in eo quod didici iudicia iustitie tue. Confessio hic significat laudem quam decet populum dicere beatorum. Directio cordis est fidei catholice sancta regula, quia eum confiteri non potest hereticorum distorta uersutia. In eo, quod dicit, didici, indicat a beatis Patribus sibi traditam disciplinam, non autem  studio peruersitatis inuentam. Iudicia uero iustitie Dei sunt, quia famulos suos liberare dignatur a diabolica persecutione laborantes.

uers. 8. Iustificationes tuas custodiam: non me derelinquas usquequaque. Perfecta est proposite beatitudinis decora constructio. Petit enim a Domino ut iustificationibus concessis dignetur deuotum populum suo munere custodire. Iustificationes enim quid significent, in quarto uersu superiore iam dictum est. Et quoniam nouerat tentationes diabolicas undique circumire, ut legitur: Aduersarius uester sicut leo circuit querens quem deuoret , petit se quaquauersus undique custodiri, ne possit locum nocendi  hostilis atrocitas inuenire. Nunc uideamus quid littera secunda contineat.

uers. 9.---II. BETH. In quo corrigit iuuenior suam uiam? In custodiendo sermones tuos. In prima littera partes beatitudinis fidelis populus indicauit, in quibus se deprecatus est custodiri; nunc idem in secunda littera conuersionis tempus ostendit, exponens etiam in sermonibus Domini quibus delectationibus perfruatur. Quapropter per figuram erotesis sub interrogatione proponit: In quo corrigit iuuenior uiam suam? Aetas electa est Noui, non ueteris Testamenti, quando de seniori homine in robusta sumus etate reparati. Iuuenior enim dicitur ueteribus comparatus, quia comparatiuus gradus frequenter uim obtinet positiui. Sed iste iuuenior quemadmodum eorrexerit uiam suam,  subsequenti responsione confirmat dicens: In custodiendo sermones tuos, tunc scilicet cum euangelicam disciplinam populus Christianus accepit. Eo siquidem tempore homo correctus est, quando, uetere prauitate damnata, ad recte fidei dona peruenit. Custodit autem sermones Domini qui non eos tantum memoria retinet, sed actionum probitate restituit.

uers. 10. In toto corde meo exquisiui te: ne repellas me a mandatis tuis. Hoc quoque munus est Domini 400 quod eum se toto corde asserit exquisiisse: non enim quereret, nisi inquisitus fuisset, sicut in Ezechiele legitur: Quod perierat requiram, et quod errauerat reuocabo . In omni siquidem bono Domini gratia preuenimur, et ut uelimus rogare, ipse se dignatur infundere. Sequitur, ne repellas  me a mandatis tuis, tanquam indignum beneficiis tuis; ut quem te fecisti toto corde petere, tu etiam digneris audire. Repellit enim a mandatis suis subdole se rogantes, sicut in alio psalmo legitur: uirum sanguinum et dolosum abominabitur Dominus . Et Salomon dicit: Sanctus enim spiritus discipline effugiet fictum, et subtrahet se a cogitationibus que sunt sine intellectu . Rogat ergo ne ab intelligentia legis diuine repellatur sicut indignus, ut agnoscamus hanc intelligentiam non mereri, nisi eos qui noscuntur toto corde deprecari.

uers. 11. In corde meo abscondi eloquia tua, ut non peccem tibi. Cum legamus opera Domini esse predicanda, sicut Petrus in Actibus apostolorum dicit: Non enim possumus que uidimus et audiuimus non loqui  ; hic dicit in corde suo eloquia Domini, ne peccaret, abscondita. Sed utrumque uerum est; nam sicut decet fidelibus ea opportune predicare, sic non credentibus oportet abscondere, sicut in Euangelio dictum est: Ne dederitis sanctum canibus, neque miseritis margaritas uestras ante porcos . Et alius psalmus dicit: Posui ori meo custodiam; dum consistit peccator aduersum me. Obmutui, et humiliatus sum, et silui a bonis ; ut intelligamus peccati genus esse obstinatis eloquia Domini predicare. Unde et Paulus apostolus dicit: Hereticum post primam et secundam correptionem deuita , etc.

uers. 12. Benedictus es, Domine: doce me iustificationes  tuas. Ne aliquis eruditionem sanctam propriis uiribus applicaret, premittit; Benedictus es, Domine, id est, qui gratis prestas: quia in homine non potes inuenire quod eligas. Sed hic benedictionem, laudem significat Domini; nam cum nos Deum benedicimus, eius facta laudamus; cum ille benedicit, nos sanctificare dignatur. Sequitur, doce me iustificationes tuas. Cum superius dixerit, In corde meo abscondi eloquia tua, nunc dicit, doce me iustificationes tuas, quasi nichil ante didicerit. uerum sancte congregationi esurienti sitientique iustitiam non sufficit mandata Domini uerbo didicisse; sed petebat ut ea factis potuisset ostendere, ubi nouerat plenitudinem se gratie reperire. Dicitur ergo, doce me iustificationes tuas: hoc est, presta me facere unde electos tuos iustificare  consuesti.

uers. 13. In labiis meis pronuntiaui omnia iudicia oris tui. Chorus ille sanctorum pronuntiasse se dicit iudicia oris Domini, que locutus est per prophetas et apostolos suos, quando ea labiis suis recensuit, et populo predicauit. Omnia iudicia, significat que scripta uel dicta sunt. Ceterum uniuersaliter non potest pronuntiare, quod nulla notitia preualet apprehendi, sicut in alio psalmo dictum est: Iudicia tua abyssus multa . Apostolus quoque testatur: O altitudo diuitiarum sapientie et scientie Dei, quam inscrutabilia sunt iudicia eius, et inuestigabiles uie ipsius ! Et ipse passione uicina dicit apostolis: Non omnia dixi uobis. Quapropter figuraliter pro parte dicitur totum, quod in Scripturis  diuinis frequenter constat effectum.

uers. 14. In uia testimoniorum tuorum delectatus sum, sicut in omnibus diuitiis. uia testimoniorum est Dominus Christus, quoniam de ipso loquentia ad ipsum ducunt: uia certa, iter infatigabile, questuosus labor, ubi quisquis peruenerit, inestimabilium diuitiarum delectatione mulcetur. Et intuendum quod sequitur, sicut in omnibus diuitiis. Hic diuitias, spirituales debemus accipere, de quibus Apostolus ait: Quoniam in omnibus diuites facti estis in ipso, in omni uerbo et in omni scientia, sicut testimonium Christi confirmatum est in uobis . Ceterum cohors sancta seculares diuitias non poterat testimoniis Domini comparare, quas ipsa uelut sordes aliquas cognoscitur abiecisse.

 uers. 15. In mandatis tuis exercebor, et considerabo uias tuas. Ecclesiastice discipline ordo seruatus est. Prius enim fuit, ut exerceretur in mandatis diuinis, id est, frequenti operatione usum rerum necessariarum assiduo labore peragere, et sic ad intellectus eius penetralia peruenire. Nemo enim meretur tantum secretum conspicere, nisi cui datum fuerit bona conuersatione celestibus se beneficiis proximare. Et nota quod exercitatio in Scripturis diuinis plerumque in bono ponitur.

uers. 16. In tuis iustificationibus meditabor, non obliuiscar sermones tuos. Obliuio non natura nobis uenit, sed ab originalis peccati infirmitate descendit. Huic remedialis opposita est meditatio, ne memorie  culmen obliuio nefanda destrueret. Meditari enim se dicit iustificationes Domini, ne possit quod retinere expetit obliuisci. Nouerat enim quo uitio mens humana premeretur, et contra hoc auxilium reperit, unde obliuio uiolenta debuisset excludi. Respice quemadmodum diuersis causis propria uerba subiuncta sunt. In superiori quippe uersu, id est, In mandatis tuis exercebor, dixit: ubi parte opus est actuali; mandata enim sunt Domini: Non mechaberis, Non falsum testimonium dices , etc. Hec enim oportuit non tantum audire, sed facere; ideoque posuit, exercebor: hic autem dicit, iustificationes meditabor. Iustificationes quippe dicte sunt , Hebreum puerum non amplius quam sex annis debere seruire, ad significantiam  beati populi, qui in hoc seculo seruit, ut in illa resurrectione a cuncta obnoxietate liberetur. Hoc ergo quia fuit in enigmate constitutum, meditabor, dixit, ut frequens iteratio intellectum future rei euidentius aperiret.

uers. 17.---III. GIMEL. Retribue seruo tuo, uiuam, et custodiam sermones tuos. uenit ad tertiam litteram, in qua humanam indigentiam confitetur, et gratiam Domini per cuncta commendat. Increpatos asserit superbos, qui fideles Domini iniquis motibus persequuntur. Retribue siquidem dicit, non meritis redde, sed iterum da, ut qui prestitisti petitionis affectum, effectum quoque postulationis attribuas. Denique hunc sensum declarat sermo subiunctus cum dicit, seruo suo. Seruus enim Christi dici non potest, nisi qui non  suis meritis, sed diuine gratie reputat quod boni aliquid fecisse cognoscitur. Domini autem custodire mandata, reuera uiuentis est: 401 contra, mortuus iure dicitur, qui inobediens approbatur, sicut in Euangelio de infidelibus legitur: Sine mortuos sepelire mortuos suos . Sepelire enim mortuos uiuentium erat; sed quia infideles uidebantur, recte mortuos appellatos esse cognoscimus. Et aduerte confessionem sanctam; sic se iudicauit esse uicturum, si potuisset Domini custodire sermones: merito, quoniam qui eos custodit ab ipsis sine dubio custoditur, et mors ei non dominabitur, que in impiorum depopulatione grassatur.

uers. 18. Reuela oculos meos, et considerabo mirabilia de lege tua. In hoc uersu infirmitas humanitatis,  et beneficium superne maiestatis exponitur. Reuelare enim dictum est, remouere uelum. Quodam enim operimento ignorantie interior aspectus obducitur; et nisi misericordia ipsius fuerit hoc uelamen ablatum, Scripturas sanctas lumine cordis non possumus intueri. Petit ergo auferri sibi imperitie cecitatem, ut illuminatus gratia diuina queat Domini uidere miracula. Que sunt autem ista miracula ipse testatur dicens, de lege tua. Superius diximus legem umbram fuisse futurorum, que significantiam uenture plenitudinis continebat. Immolabatur quippe paschali festiuitate agnus immaculatus, qui Christum Dominum significabat occidi. Sacerdos ueste pulcherrima et coruscabili tegebatur, ut futuri Pontificis et celestis  Regis indicia nuntiaret. Promissiones quoque Domini fuerunt, ut Isreliticus populus in terram perduceretur fluentem lac et mel, quod ad illud futurum seculum pertinere non dubium est, ubi summe beatitudinis gaudia copiosa dulcescunt. Rogat ergo populus ille sanctorum, ut reuelato corde ista consideret, que superducto uelamine non poterat intueri.

uers. 19. Incola ego sum apud te in terra: non abscondas a me mandata tua. In hac terra iusti sunt incole, qui propriam in mundo non habent mansionem; corpore siquidem in terra positi sunt, in celis autem probabili conuersatione consistunt, sicut Apostolus dicit: Conuersatio autem nostra in celis est . Et merito hic dicuntur incole, quibus in aliena patria nullus affectus est, sed ad tempus terram sui  corporis colunt. Non enim erat ille diues incola, qui horrea construebat, et longeuitatem uite sue in multa congregatione posuerat. Sed isti sunt uere incole, qui thesaurum suum in celo reponunt, ut cor eorum futuram patriam semper affectet. Petit ergo fidelis populus mandatorum Domini conscium se fieri, quia non deprehenditur in Babylonie parte uersari [ed., conuersari]. Illius enim potest scire quisque uotum, cui et famulari uelle cognoscitur. Mandata enim esse diximus: Diliges Dominum Deum tuum ex toto corde tuo, et ex tota anima tua , etc. Hec petit non a se abscondi, id est subtrahi atque denegari, unde salutem anime sue nouerat esse uenturam. Rogat ergo ut ei nullatenus celentur, que peccatoribus probantur absconsa, quamuis generaliter  pronuntiata esse uideantur.

uers. 20. Concupiuit anima mea desiderare iustificationes tuas, in omni tempore. Concupiscentia in malo et in bono ponitur: in malo: Non concupisces rem proximi tui ; in bono: Concupiscentia sapientie perducit ad regnum ; ita et hic positum est: Concupiuit anima mea desiderare iustificationes tuas. uiolenta res, et in utraque parte fortissima; non enim facile labitur, quod concupiscentie radicibus alligatur. Nam ut ipsam uim sermonis potuisset ostendere, adiecit, in omni tempore, ut huic desiderio nulla intermissio, nullum tempus ualuisset obsistere. Potest enim et infidelis ad tempus rem bonam concupiscere, sed hoc perfectis desideriis populus sanctus attribuit, quod omni tempore concupiuit.  Hoc est enim concupiscere, quod desiderare: nemo enim desiderat, nisi qui concupiscit; nec iterum concupiscit, nisi qui desiderat. Quapropter plenissimam uoluntatem indicat geminata professio.

uers. 21. Increpasti superbos: maledicti qui declinant a mandatis tuis. Cum sint hominum innumerabilia crimina, superbos hic asserit increpatos, qui Deo semper probantur odibiles. Superbia est enim per quam angelus cecidit, per quam Adam de nature sue dignitate deiectus est. Nam sicut humilitas omnium pax probatur esse uirtutum, ita superbia uitiorum mater esse dignoscitur. De ipsis enim scriptum est: Superbis Deus resistit, humilibus autem dat gratiam . Increpare enim dicimus, quasi de taciturnitate  crepare, et in mordacia dicta prosilire, quod Deus per Scripturas diuinas frequenter facit, cum terrorem eis sue indignationis ostendit. Sequitur generalis et absoluta sententia, maledictos esse qui eius tentant mandata declinare. Nam ut precepta Domini non compleat humana fragilitas, leuius malum est; istud uero nefarium est per superbiam declinare, unde animam suam a peccatorum nexibus possit eripere. Nam et illum Adam qui declinauit mandata Domini constat esse maledictum, hodieque maledicti sunt qui simili scelere polluuntur. Mandata enim que sint, iam sunt dicta superius.

uers. 22. Aufer a me opprobrium et contemptum, quia testimonia tua exquisiui. Ecce de illo choro sanctorum et martyrum uerba sonuerunt, qui diuersis  penis subiecti [ed., subacti], superbis et improbis opprobrio et contemptui esse uidebantur: nunc rogant ut manifestatione misericordie Domini, eorum derisio et uilitas auferatur. Quod et in alio psalmo legitur, ubi ait: Quia multum repleti sumus contemptione, et, multum repleta est anima nostra opprobrium abundantibus [ed., abundantium], et despectio superbis . Testimonia uero diuina exquisierunt, ut talia paterentur, quando constat esse preceptum: Beati qui persecutionem patiuntur propter iustitiam, quoniam ipsorum est regnum celorum . Sed hic diligentius intuendum est quare a se petant martyres opprobria remoueri, unde se nouerant Domini munere coronari. Sed hec oratio pro persecutoribus funditur; ut dum conuersi  fuerint ad Dominum, martyribus tollatur opprobrium, quando et illi ipsam religionem coluerint, quam in aliis persequendam esse putauerunt. Quod, prestante Domino, frequenter factum esse cognouimus.

uers. 23. Etenim sederunt principes, et aduersum me loquebantur, seruus autem tuus exercebatur in tuis iustificationibus. Auditum se a principibus martyrum chorus exponit, qui iudiciario more residentes 402, de innocentium perditione tractabant. Et ut [ed., Et quod] grauius terrere potuissent, ipsi erant accusatores et iudices. Se uero merito dicit seruum Domini, qui inter uite pericula de eius iustificatione cogitabat quid in illa uita recepturus esset qui in ista temporaliter grauissima sustinebat. Exercebatur enim ad prouectum suum, non cruciabatur ad penam. Tales  anime mundum uicerunt, que sensum doloris sui eterni premii cogitationibus molliebant.

uers. 24. Nam et testimonia tua meditatio mea est, et consolatio mea iustificationes tue sunt. Consilium inuentum est contra malignantium concilium, ut aduersum improbos furores Domini testimonia meditata sufficerent. Eorum quippe cogitatio quoslibet mitigat dolores, nec timori relinquit locum qui in promissionibus Domini iugiter occupatur; sicut dicit Apostolus: Timor non est in caritate, sed perfecta dilectio foras mittit timorem . Consolationem uero suam esse professus est Domini iustificationes, quas suis martyribus pollicetur. Consolantur enim  in afflictione presentium rerum, spe uenientium premiorum.

uers. 25---Iu. DALETH. Adhesit pauimento anima mea: uiuifica me secundum uerbum tuum. Ad quartam litteram uenit fidele concilium, in qua se dicit corporali quidem necessitate constrictum, sed sola Domini pietate saluandum, petens ut ab eo uias iniquitatis amoueat, quoniam uiam ueritatis elegerat. Pulcherrimis autem allusionibus exponitur humana conditio. Pauimentum est soli alicuius in lenitate maxima constructa soliditas, que merito nostro corpori comparatur, quoniam et ipsum simili nitore leuigatur. Adhesisse se ergo dicit carni sue, quod uitiosum esse non dubium est. Anima enim si adhereat corpori, delictis fauet; si uoluntate sit diuisa, uirtutibus.  Quapropter merito se petebat per uerbum, id est per Christum Dominum uiuificari: quia per consensum carnis se noscebat exstingui. Sed perscrutandum est quare illud concilium beatorum, quod superius dixerat: Seruus autem tuus exercebatur in tuis iustificationibus, hic confiteatur adhesisse pauimento animam suam. Ut reuera intelligamus quamuis sancti gratia Domini perfruantur, multaque uirtutum uarietate colluceant, quandiu sunt in hac carne mortali, esse tamen unde se deprecentur absolui, sicut in Euangelio Magister optimus dicit: Postquam omnia feceritis, dicite: Serui inutiles sumus, quod debuimus facere fecimus . Et alibi Scriptura dicit: Iustus in principio sermonis accusator est sui .

 uers. 26. uias meas enuntiaui, et exaudisti me: doce me iustificationes tuas. Qui se pauimento adhesisse professi sunt, merito in consequentibus sua peccata prodiderunt; et ideo sequitur, exaudisti me. Mira compensatio, stupenda uicissitudo, Domino suo propria mala dicere, et ab eodem premia salutis accipere. Quis non bonis talibus incitetur illi ad premium confiteri, cui non possis negare quod feceris? Perscrutandum quoque quod dixit: Doce me iustificationes tuas, non ad audiendum, sed ad faciendum. Ille enim diuinarum rerum doctus ostenditur, qui sibi credita fecisse monstratur. Siue petit ut illas iustificationes aduerteret, que precepte figuraliter esse uidebantur.

uers. 27. uiam iustificationum tuarum instrue me,  et exercebor in mirabilibus tuis. Merito cohors sancta iustificationum uiam intelligere querebat, que suas uias, id est peccata prodiderat: quia nisi illas damnemus, ad istam peruenire non possumus. Instrue me, ad intellectum pertinet; ut aduerteret, quod sepe iam dictum est, quali mysterio post sex annos seruus relaxaretur Hebreus; septimus terre fructus pecoribus egentibusque donaretur; quod post annum quinquagesimum quodlibet illud priori reddi Domino iubebatur, et his similia que iustificationibus Domini conuenire monstrantur. Hec enim merito desiderabat agnoscere, que future spei nostre probantur mysteria continere. Sequitur, et exercebor in mirabilibus tuis. Utique exercetur sensu et prudentia  singulari, qui dicta Domini ad spiritualem significantiam trahit. mirabilia uero ipsa uocat, que superius dicit iustificationes. Prebent enim intellecta miraculum, quando sic in presenti sunt posita, ut longe futura significare uideantur.

uers. 28. Dormitauit anima mea pre tedio: confirma me in uerbis tuis. Post illam petitionem sanctam cognoscimus eum fuisse dilatum, quando animam suam dicit dormitasse pre tedio, quod accidere solet eis qui longis exspectationibus differuntur; ut intelligeremus per patientie bonum, diuinum nobis uenire presidium. Dormitat ergo anima, quando a sua intentione flaccescit, et in otium fessa remittitur, dum ad illud quod intendebat minime peruenire monstratur. Et uide quia dormitauit posuit, non dormiuit; dormire  enim obliuiosi atque socordis est, dormitare fessi et exspectantis. Quod uerbum et alter psalmus edicit: Si dedero somnum oculis meis, et palpebris meis dormitationem . Et alibi, Ecce non dormitabit neque dormiet qui custodit Isrel . Sed ut hunc quoque defectum ab anima fatigata remoueret, sequitur, confirma me in uerbis tuis: quatenus si adhuc exspectatio differenda erat, in uerbis Domini fixa atque immutabilis anima permaneret. Cognoscimus enim tali remedio quasuis moras, queuis tedia, quoslibet labores omnimodis consolandos, si legem Domini frequenti iteratione meditemur. Hanc autem anime dormitationem Cassianus seruorum Dei optimus institutor accidiam uocat , quam magno studio monachis  persuadet esse fugiendam.

uers. 29. uiam iniquitatis amoue a me, et in lege tua miserere mei. Ad illam contemplationem ueritatis euectus, petit quod in isto seculo necessarium fuit, ut uia iniquitatis, hoc est diabolus ab eius infestationibus tolleretur, et in lege Domini optatam misericordiam reperiret. Per legem siquidem nemo iustificabitur, sicut Apostolus dicit: Scientes quia nemo iustificabitur ex operibus legis, sed ex fide Iesu Christi . Et iterum, Per legem enim cognitio peccati . Iuste ergo ibi petit misericordiam, ubi se per legis uincula non credebat absolui.

403 uers. 30. uiam ueritatis elegi; iudicia tua non sum oblitus. uia ueritatis Dominus Christus est, sicut ipse dicit: Ego sum uia, ueritas et uita . Elegisse se dicebat sanctissimus chorus culturam Domini Saluatoris inter diuersas mundi superstitiones, quibus insipienter mundani populi seruiebant. Eligere enim non est, nisi de multis unum legere. Sed uideamus quare se dicit elegisse, cum dicatur in Euangelio: Non uos me elegistis, sed ego elegi uos . Iure igitur populus beatus ista dicebat, qui iam electus fuerat, ut eligere potuisset; sicut in alio loco dicit: Elegi abiectus esse in domo Domini . Merito ergo se oblitum Domini nondicebat esse iudicia, qui tali-electione gaudebat.

uers. 31. Adhesi testimoniis tuis, Domine: noli me confundere. Ille qui se pauimento prius adhesisse  dixerat, nunc se Domini testimoniis adhesisse commemorat; ut ostendat prouectum se uite diuino munere percepisse. Sed quoniam totum in diuina tuitione consistit, rogat ut de muneribus collatis non cadat, ne ad uerecundie confusa perueniat. Non enim se sancta conscientia negligenti securitate remiserat, sed magis quod acceperat humilis amittere formidabat. Sic enim confundi poterat, si perderet quod tenebat.

uers. 32. uiam mandatorum tuorum cucurri, cum dilatares cor meum. uia ista quam multifarie dicitur, quam diuersa qualitate tractatur! Dixit enim superius: uias meas enuntiaui; deinde, uiam iustificationum tuarum instrue me; et iterum, uiam iniquitatis amoue a me; repetit, uiam ueritatis elegi; ad postremum,  uiam mandatorum tuorum cucurri; ut siue bone, siue male uite uiam dici omnimodis instruamur. ueritatis ordinem seruans, cucurrisse se dicit uiam mandatorum, quoniam cor suum a Domino asserit esse dilatatum. Non enim potuisset uel ambulare uel currere, nisi cor eius in latitudine scientie fuisset extensum; nam cum uia mandatorum eius legatur angusta, nisi dilatato corde non curritur. Anima enim quando lumen ueritatis acceperit, in multifarias agnitiones aperitur; et latior redditur uirtutibus cognitis, que prius fuerat angustata peccatis. Bene autem dixit, cucurri, ut ostenderet se ad fidem rectam uelociter Domini munere peruenisse. Cucurrit enim uiam iustus, donec  perueniat ad palmam superne uocationis .

uers. 33.---u. HE. Legem pone mihi, Domine, uiam iustificationum tuarum, et exquiram eam semper. Ad quintam litteram plebs beata processit, multis modis expetens ut in lege Domini eius debeat munere custodiri. Inquirendum plane quam sibi legem petat populus iste constitui, qui superius dixit, et in lege miserere mei. Illud dictum est de ueteri Testamento; nunc autem nouam legem postulat sibi debere poni, ueniente scilicet Domino Christo; ut illo aduentu sancte incarnationis expleto [ms. G. et ed., expletus], perfecto Christiane fidei robore firmaretur; sicut dictum est: De Sion exibit lex, et uerbum Domini de Ierusalem . Denique iugiter se eam dicit exquirere. Illud enim desiderio inardescente semper exquiritur, quod uenire magnis  precibus postulatur.

uers. 34. Da mihi intellectum, et scrutabor legem tuam; et custodiam illam in toto corde meo. Considerandum est quid sibi uelit quod iterum petit, que prius se accepisse memorauit, id est, uiam mandatorum tuorum cucurri; scilicet quia dona Domini continue sunt petenda. Semper enim prestat qui donata conseruat; et probabili desiderio continue petimus, quod in nobis permanere iugiter postulamus. Ipse enim perscrutatur hanc legem, cui intellectus prestatur a Domino. Et ut constantiam pie perfectionis ostenderet, eam se dicit in toto corde suo Diuinitatis munere custodire: declarans per uniuersas  subtilesque minutias omne bonum et a Domino tribui, et per ipsum seruari, et eius gratia semper augeri. Et uide quam pulchro ordine cuncta descendant. Prius petit, ut lex ei poneretur, id est Noui Testamenti, quia ueteris iam tenebat; deinde, ut legis ipsius intentionem cognoscere meruisset, quatenus eam cordis integritate seruaret.

uers. 35. Deduc me in semitam mandatorum tuorum, quia ipsam uolui. Cum in quarta littera cucurrisse se dicat uiam mandatorum, hic se in eamdem deduci iterum postulauit. Sed mandata ista Noui Testamenti debemus accipere, ubi se perduci magnopere precabatur, quoniam ueteris Testamenti cucurrerat. Ita fit, ut et fidei compleatur desiderata perfectio, et sancta Scriptura nichil sibi contrarium  dixisse uideatur. Nam cum dicit: Ipsam uolui, Noui Testamenti spiritualem gratiam probatur expetere, per quam se ad celorum regna nouerat peruenire.

uers. 36. Inclina cor meum in testimonia tua, et non in auaritiam. Diligenter uerba ista tractanda sunt. Inclinari cor suum petit in testimonia Domini, ubi non per rapacem auaritiam, sed per laudabilem humilitatem prestante Domino peruenitur. Inclinati enim melius conspicimus que ante oculos nostros esse monstrantur; nam illi qui erecti et uanitate supini sunt, nequaquam possunt subiecta oculis intueri. Addidit, et non in auaritiam. Sciens illa cohors sanctorum auaritiam capacem esse uitiorum, hanc a se expetit amoueri, ut potuisset toto corde ad Scripturas  sacratissimas salubriter inclinari. Auaritia enim est temporalium rerum flagrans omnino desiderium, unde et primus homo peccauit, et suis posteris uitia incentiua dereliquit. Hinc et diabolus accusauit Iob, dicens : Propter diuitias quas illi dederat, non propter ipsam contemplationem qua bonus est, ab eo Dominum fuisse dilectum. Quod sequens impugnauit euentus, quando uir sanctus in omnibus aduersis Domino gratias actitauit. Petit ergo populus beatus ut hanc auaritiam de corde eius amoueat, et ad testimonia Domini solo probitatis inuitetur affectu.

uers. 37. Auerte oculos meos ne uideant uanitatem, in uia tua uiuifica me. Multi huius seculi prudentes continentie se lege moderati sunt, ut hominum magis  quam Domini iudicio 404 complacerent. Sed isti operam suam uano studio perdiderunt; quoniam scriptum est: Ne faciatis iustitiam uestram coram hominibus . Unde nunc plebs beata deprecatur ut oculos cordis eius a tali proposito Dominus dignetur auertere: ne peruersa consuetudine mundanis possit delectationibus implicari: quia nos et per oculos peccare non dubium est, dum conspectarum rerum ambitione traducimur. Ab hac enim se uanitate fieri deprecatur alienum, quoniam sciebat inde maximum uenire peccatum. Hinc notantur et illi qui diuersis spectaculis occupantur; hinc qui mulierum fedo amore rapiuntur; hinc qui alienarum rerum possessionem improbe concupiscunt. Sed  huic petitioni additur et illa perfectio; ut in uia sua, id est in Domino Christo eum uiuificare dignetur, in quo uere uiuificatur, quia mors eius uirtute superatur.

uers. 38. Statue seruo tuo eloquium tuum in timore tuo. Statue, dicit, stare fac, id est, infige, consolida atque confirma: ne sanctum eloquium fugaci obliuione dilabatur; quod in nostris semper debet sensibus stabiliter permanere. Cui rei bene addidit, timorem, ut semper oremus ne suscepta munera possimus amittere, et grauius sit dulcedinem didicisse que pereat. Subiunxit, tuo, qui ab humano timore longe discretus est. Iste enim sic formidat, ut diligat; sic querit, ut nunquam desinat amare quem metuit. Et quia plurimi eloquia Domini suscipiunt  negligenter, et tanquam fabulas inutiles audire declinant, merito addidit, in timore tuo, ubi nec culpa conquiritur, nec ad desidie discrimina peruenitur.

uers. 39. Amputa opprobrium meum quod suspicatus sum, quia iudicia tua iucunda. In hac sententia maximum uitium humanitatis exponitur. Multi enim in opprobrium cadunt aliter quam habeat ueritas suspicando; quam culpam a se desiderat amputari. Pro multis enim malis sepe bonum testimonium damus, atque iterum de bonis mala dicimus nescientes; et necesse est uerecundiam incurrat, qui ignorans aliquid asseuerat. Suspicio enim sepissime probatur incerta, que uiro non conuenit Christiano; hec ergo suspicio ducit ad opprobrium, quod ex peccato nascitur. Iure ergo sibi querebat amputari,  unde reus poterat inueniri. Primo confessus est infirmitatem suam, nunc Domini cognoscitur laudare iudicia, cuius uerbum uerum est firmaque sententia. Quapropter amator ueritatis merito sibi iucundum Domini dicebat esse decretum, per quem se et requiem reperire nouerat et coronam; sicut Apostolus dicit: Bonum certamen certaui, cursum consummaui, fidem seruaui; de reliquo reposita est mihi corona iustitie .

uers. 40. Ecce concupiui mandata tua; in equitate tua uiuifica me. Diuersa beneficia superius sibi cohors sancta tribui postulauit; sed in hoc uersu consecutam se dicit plenitudinem gratiarum, quia concupiuerat mandata Domini, que ueram prudentiam conferunt et salutem. Petit autem in equitate Domini  se uiuificari, qui adhuc superstes esse uidebatur, ut intelligamus non esse ueracissimam, uitam, nisi quam Dominus Christus fuerit prestare dignatus. Aequitas autem Patris uerbum caro factum est, cui omne iudicium dedit, ut orbis terrarum in eius examine iudicandus assistat; sicut Apostolus dicit: Qui factus est sapientia nobis a Deo, et iustitia, et sanctificatio, et redemptio .

uers. 41.---uI. uAU. Et ueniat super me misericordia tua, Domine; salutare tuum secundum eloquium tuum. Ad sextam litteram congregatio sancta peruenit: in qua sibi postulat salutarem Dominum debere concedi, ut inimicos de tanta remuneratione confundat, et in lege Domini assidua meditatione proficiat.  Precatur ergo ut supra eam Dominus Saluator adueniat, qui est misericordia peccatorum, et uita fidelium. Et ut hanc misericordiam specialiter ipsum debuisses aduertere, secutum est, salutare tuum; reuera per quem salus gentibus uenit, qui mundo egrotanti medicinam sue pietatis attribuit. Secundum eloquium tuum, dixit, id est secundum promissionem tuam, quam per prophetas cognosceris fuisse pollicitus.

uers. 42. Et respondebo exprobrantibus mini uerbum, quia speraui in sermonibus tuis. Hec nobis indicat absoluta [ms. G. et ed., absolute] sententia, cum aduersantium fuerit obiecta uersutia; qui tamen possunt recipere rationem, non nobis tacendum, sed respondendum esse uiriliter: ne sibi malignantium  presumptio superior esse uideatur. Exprobrant enim uerbo, qui Filium dicunt esse minorem, uel qui eum carne passum minime crediderunt; sicut dicit Apostolus: Si enim cognouissent, nunquam Dominum glorie crucifixissent . His presumptione Domini respondendum est, qui doctrinam salutarem non ad reuerentiam audiunt, sed ad iniuriam potius exprobrationis adducunt. Sequitur, quia speraui in sermonibus tuis. Atque [ed., utique] ideo dicit respondendum, quia sperauit in sermonibus Domini, qui dicit: Cum ueneritis ante principes et potestates, nolite cogitare quomodo aut quid loquamini; dabitur enim uobis in illa hora quid loquamini. Non enim uox estis qui loquimini, sed Spiritus Patris uestri qui loquitur in uobis .

 uers. 43. Et ne auferas de ore meo uerbum ueritatis usquequaque, quia in iudiciis tuis speraui [mss. A., B., F., supersperaui]. Rogat ut confessionem ueritatis de eius ore nulle pene, nullus terror extorqueat; sed quelibet tormenta fuerint inflicta in una uoce constantie perseueret: quia non in uiribus humanis, sed in diuinis cognoscitur sperasse iudiciis. Sed cum dicit, usquequaque, significat uerbum ueritatis ad tempus aliquibus fuisse sublatum, ut Petro apostolo contigit, qui ante galli cantum ter Dominum denegauit . Sed non usquequaque ablatum est uerbum ueritatis de ore ipsius, quando culpam suam et fletibus diluit, et sanguinis effusione mundauit. Sequitur quare non debeat de ore ipsius ueritas confessionis auferri, quia in iudiciis tuis speraui. Iudicia  erant Domini, quod turbe martyrum diuersis cruciatibus agebantur. Sed in his se magis spem gerere profitetur, quia 405 scriptum est: Flagellat omnem filium quem recipit . Iniqui enim cum molestantur desperant; sancti uiri, si affligantur, spem magis sue dilectionis accipiunt. Hactenus littere istius uersus babuerunt orationem, subsequentes uero usque ad finem narrationis ordine depromuntur.

uers. 44. Et custodiam legem tuam semper, in seculum et in seculum seculi. Iste et alii uersus usque ad finem littere non habent deprecationem, sed narrationem. Superius enim petiit ut acciperet, hic iam de perceptis beneficiis gratias agit. Custodire se legem  Domini semper affirmat, quia in ipsa uariari [ed., uariare] nefandum est. Sic enim custodire potest, si  non auferat de ore ipsius ueritatis uerbum. Interdum semper ponitur usque ad finem huius seculi. Sed hic cum dicit in seculum seculi, illam perennitatem significat que non habet finem. Sed cum superius dixerimus legem umbram fuisse futurorum, id est, immolare agnum immaculatum, octauo die ritum circumcisionis adhibere [ed., adhiberi], uel his similia: quemadmodum in eternum legem se custodire dicit, cum non solum post resurrectionem futuram necessaria non sint ista, sed hic quoque iam uideantur abolita. Sed ibi alia lex erit Domini, quam se promittit populus custodire sanctissimus; scit enim per hanc  umbram legis ad mysterium eterne legis ascendi; nouit etiam consuetudinem angelorum et potestatum Dominum sine fine laudare; scit summe beatitudinis esse solemnitatem iugiter Dominum contueri; scit denique fidelium ibi esse leges, quas se professus est sine fine seruare.

uers. 45. Et ambutabam in latitudine, quia mandata tua exquisiui. Ipsa est latitudo, quam in quarta littera dixit: uiam mandatorum tuorum cucurri, cum dilatares cor meum; scientia scilicet multiplex atque salutaris, quam ideo meruit, quia mandatorum intelligentiam requisiuit; quam merito dicimus esse caritatem, de qua scriptum est: Charitas Dei diffusa est in cordibus nostris per Spiritum sanctum, qui datus est nobis . Contra peccatorum corda  in bonitate coangusta sunt, quod tangit Apostolus cum dicit: Non angustiamini in nobis, angustiamini autem in uisceribus uestris ; quia Deum mens coangusta, id est polluta non recipit; sed in latitudine mentis suscipitur, a quo celum terraque completur. Patulum enim domicilium debet esse, ut tantam mereatur recipere maiestatem.

uers. 46. Et loquebar de testimoniis tuis in conspectu regum, et non confundebar. Loquebatur de testimoniis Domini, quoniam petiuerat et acceperat ut responderet exprobrantibus sibi uerbum. Qua firmitate roboratus ante reges seculi, qui poterant elata potestate terrere, non se dicit fuisse confusum, sed ueritatem, quam mente conceperat, intrepidis sermonibus exercebat. Confunditur autem ille, cuius per  ratiocinationem dicta uincuntur. Ad uerecundiam enim uenire non potest, qui ueritatis ipsius testimonio roboratur. Non enim ille sub qualibet necessitate negandus est, qui dicit: Qui me negauerit coram hominibus, negabo et ego eum coram Patre meo, qui est in celis .

uers. 47. Et meditabar in mandatis tuis, que dilexi uehementer. Hic ostendit frequentate meditationis ardorem. Meditari enim mandata non potest nisi qui ea assidua lectione cucurrerit. Et ut hanc frequentiam euidentius declararet, addidit, que dilexi. Negligere enim nunquam potest homo que diligit. Sed ne hanc quoque dilectionem tepidam forsitan estimares, addidit, uehementer, supra quam nulla  potest dilectio reperiri. Non enim ut alia dilectio mandatorum Domini mediocris esse potest, nisi uehementer  diligatur. Quapropter mandata Domini iure uehementer dilexit, per que in cordis latitudine fiducialiter ambulabat.

uers. 48. Et leuaui manus meas ad mandata tua que dilexi nimis, et exercebar in iustificationibus tuis. Superiori uersu dixit: Meditobar in mandatis tuis, quod ad uirtutem respicit inspectiuam; modo autem dicit: Lauabo manus meas, quod ad partem pertinet actualem. Leuare enim manus significat bonis operibus occupari. Ceterum qui malis actionibus detinetur, non leuat manus suas, sed deiicit. Et uide, quia in utrisque partibus ponit, que dilexi; ibi, uehementer; hic, nimis; quoniam utrumque opus sub magna ambitione  faciendum est, ut fructum possit habere, Domino miserante, qui perficit. Addidit, et exercebar in iustificationibus tuis. Ibi meditabatur, ubi mentis intentione translatus est; hic exercebatur, ubi querebat operis frequentatione proficere. Et nota quod exercitatio in Scripturis diuinis plerumque in bono ponitur; in litteris autem secularibus, uel in communi locutione, in bono aut nunquam aut raro ponitur. Quam locutionem Scripturarum diuinarum propriam esse dicimus. In iustificationibus tuis pertinet ad utrumque; ut et mandata Domini cum delectatione meditaretur, et operas manuum cum caritate perficeret. Ista enim duo sunt  que perfectos faciunt utique christianos. Finita est cum littera narratio, quam a uersu quarto scilicet inchoauit.

 uers. 49.---uII. ZAIN. Memento uerbi tui seruo tuo, in quo mihi spem dedisti. Ad septimam litteram uenit chorus ille sanctorum, in qua spem promissionum Domini sensibus nostris omnino commendat, ut firmum in mente nostra permaneat quod gloriosa ueritas pollicetur, asserens propter eam fideles aduersa huius mundi tolerabiliter et libentissime sustinere. Quis enim mortem temporalem metuat, cui eterna uita promittitur? Quis orbitates pignorum cogitet, cum se iungendum choris nouerit angelorum? Quis labores carnis timeat, cum se in perpetuam requiem nouerit collocandum? Ex humana uero consuetudine memento dicitur Deo, qui nichil potest ullatenus obliuisci; non quia dignum erat in illa maiestate ponere obliuionis iniuriam, sed precatur  ut cito seruo suo conferat clementissime promissionis effectum. Has enim tropologias in Scripturis diuinis frequenter inuenies, ut est illud in Genesi: Recordabor federis mei ; uel in Exodo: Et recordatus est Dominus quod [ed., federis quod] pepigerat cum Abraham et Isaac et Iacob . uerbi tui fortasse significat promissionem quam in Euangelio dicit: Beati qui lugent, quoniam ipsi consolabuntur. Beati qui persecutionem patiuntur propter iustitiam, quoniam ipsorum est regnum celorum . Et alio 406 loco: Non uos dimittam orphanos ; et his similia. Seruo tuo, subaudiendum, imple promissum: quia si uelis sine aliqua adiectione superioribus aptare quod dictum est,  uerba sibi nequeunt conuenire. Que figura dicitur ellipsis, id est defectus, quoties uerbum suspenditur, ut uiuacius inquiratur. Sequitur, in quo mihi spem dedisti; in illa scilicet promissione uerbi tui, quam iure a ueraci Domino compleri fidelis populus expetebat [ed., exspectabat].

uers. 50. Hec me consolata est in humilitate mea: quia eloquium tuum uiuificauit me. Spem quam sibi dicit de Domini pollicitationibus exstitisse, ipsam se in necessitatibus huius mundi consolatam fuisse testatur, quoniam inter quaslibet calamitates animus fidelium reficitur, quando talis retributio cogitatur. Quis enim temporales insidias metuat, cum ad eterna Domini promissa respiciat? Nam cum dicit, consolata est, ostendit inter erumnas seculi hoc sibi  solatii fuisse, ut in presenti uita affligeretur, et de futura spei promissione gauderet. Hoc etiam significat, in humilitate mea; quia sancta reuera probatur humilitas omnia patienter, omnia cum gratiarum actione sustinere. Hanc etiam spem tribuit in Euangelio dicens apostolis: In patientia uestra possidebitis animas uestras . Sequitur, quia eloquium tuum uiuificabit me. Causam reddit quare humilitas eius fuerit consolata. Promissio quippe tanti Iudicis firmauit animum sustinentis; et ne temporalem timeret interitum, spes consolationis uiuificauit afflictum.

uers. 51. Superbi inique agebant usquequaque, a lege autem tua non declinaui. Tempus significat quando a superbis persecutoribus uehementer humilis  Ecclesia uexabatur. Sed hec omnia dicit esse frustrata, cum ei malignorum non potuit nocere seuitia. Et respice quoniam humilitatem suam fidelis populus uiuificatam dicit: superbos autem, id est malignos atque tyrannos crudeliter egisse commemorat, qui non uiuificandi, sed potius mortificandi sunt. Per hec enim duo uerba designat genus humanum; humiles quippe dicendi sunt, qui mandatis Domini obedire contendunt; superbi, qui diabolicis suggestionibus intumescunt. Sequitur, a lege autem tua non declinari; scilicet ut illi putabant qui persequebantur innoxios. Et cum dicit, non declinaui, significat in ueritatis iugiter se mansisse sententia.

uers. 52. Memor fui iudiciorum tuorum a seculo, Domine; et consolatus sum. Memor iudiciorum plectibilia  non presumit, quia metu penarum reuocatur qui incentiua prauitate succenditur. Cum dicit, a seculo, significat cum administrari ceptus est mundus. Hoc enim illa cohors potuit dicere, que per successiones generationum longis etatibus cognoscitur exstitisse. Nam si eternum tempus uoluisset ostendere, seculum seculi diceret, sicut frequenter insinuat. Qua cogitatione consolatum se dicit, quia famulos suos uirtus diuina non deserit, sicut et alibi dicit: Iuuenior [mss. A., B., Iunior] fui et senui, et non uidi iustum derelictum.

uers. 53. Defectio animi tenuit me, pro [ms. G., F., pre] peccatoribus derelinquentibus legem tuam. Hic pictas sancte conuersationis exponitur, ut dolore  se defecisse dicat, quia peccatores legem Domini deserere cernebantur. Necesse est enim ut sanctum uirum alterius culpa contristet, dum animus pius saluos fieri desiderat uniuersos; et quem non optat excedere [ms. G., excidere], affligitur cum ei penas cognouerit imminere. Scit enim quia gratuite illatum malum suum potius grauet auctorem. Unde sancta cohors non tantum penis suis, quantum tyrannicis torquebatur excessibus.

uers. 54. Cantabiles mihi erant iustificationes tue, in loco incolatus mei. Cum dicitur, cantabiles, significat psalmodiam cum magna delectatione peragendam, sicut dicit Apostolus: Cantantes et psallentes in cordibus uestris Deo . Cantus enim semper releuat labores, et non facit animo surripere  tedium, qui contemplationis magna suauitate mulcetur. Nam quod addidit, in loco incolatus mei , significat hunc mundum, ubi peregrinatur omnis qui Christo Domino deuotus est. Expulsi siquidem in Adam de sede paradisi, in hac terra incolatum gerimus, quia patrie illius beatitudinem non habemus. Ita fit ut in hoc mundo peregrini esse uideamur, sicut et Apostolus dicit: Quandiu sumus in hoc corpore, peregrinamur a Domino .

uers. 55. Memor fui in nocte nominis tui, Domine, et custodiui legem tuam. Per noctem, mundum istum significare posse non dubium est, in quo peccatorum regnat obscuritas. Sed utinam oculos corporeos clauderet, et non cordis lumina periculosius obcecaret. Hanc noctem Dominus depellit, quando iudicii tempore  ueniens illuminat abscondita tenebrarum, et manifestat consilia cordis , que nunc excessibus nutriuntur illicitis. Sed in hac nocte memorem se dicit fuisse nominis Domini, cum omnia beneficia ipsius non meritis suis, sed diuinis muneribus applicaret; sicut et in alio psalmo legitur: Adiutorium nostrum in nomine Domini, qui fecit celum et terram . Et Apostolus memorat: Qui gloriatur, in Domino glorietur . Sic enim fidelis noctis istius tenebris non inuoluitur, quia cordis lumine clarificatur. Consequitur digna professio; ideo enim custodiuit legem Domini, quia fuit memor in nocte nominis eius. Non enim custodire ualuisset legem Domini, si suis aliquid meritis applicasset.

 uers. 56. Hec facta est mihi, quia iustificationes tuas exquisiui. Hec facta est mihi, subaudi, consolatio. Quod magis de nocte quam de lege debet intelligi, ut que peccatoribus est cecitas, ipso uiris sanctis illuminatio esse uideatur. Sic enim credentes non patiuntur tenebras, quamuis in huius mundi cecitate uersentur. Sequitur causa quare illi nox facta sit consolatio, quia iustificationes tuas exquisiui. Si enim dixisset, meas, sustinuisset adhuc densissimam cecitatem; sed quia dixit, tuas, mundi tenebris non potuit obcecari.

uers. 57.---uIII. HETH. Portio mea, Domine, dixi custodire legem tuam. Agmen beatum ad octauam litteram uenit, in qua desiderat uidere faciem Domini,  quia eius mandatis noscitur obsecutus. Portio a parte dicta est. Illius enim partis sumus, cuius uoluntatibus obedimus. Quod uerbum frequenter inuenis dictum, ut est illud: Filiis Leui non erit portio, neque sors 407 in medio fratrum eorum, quia Dominus Deus pars est eorum . Unde merito portio piorum Deus dicitur, quia in regni eius felicitate uicturi sunt. Sequitur, dixi custodire legem tuam. Dixi, id est, statui, decreui, atque promisi Domini precepta seruare: unde factus fuerat in Domini portione, id est in Ierusalem beata, non in Babylonie parte confusa.

uers. 58. Deprecatus sum faciem tuam in toto corde meo: miserere mei secundum eloquium tuum. Duplici modo hec facies Domini probatur intelligi. Christum  quem credebat esse uenturum indubitata cogitatione desiderans, incarnationem ipsius querebat aspicere, que mundo salutaris poterat apparere, sicut et in alio psalmo dictum est: Deus uirtutum, conuerte nos, et ostende faciem tuam, et salui erimus . In toto corde, sine ulla hesitatione, ut non tanquam [ed., ut nunquam] de futuro suspensus, sed uelut presentem uideretur rogare certissimus. Postulat etiam misericordiam aduentus eius debere compleri, qui per prophetas innumera noscitur annuntiatione promissus. Siue magis deprecari uidetur, ut in futura illius resurrectione eius faciem possit inspicere, sicut legitur, Beati mundo corde, quoniam ipsi Deum uidebunt . Et Apostolus: uidemus nunc per speculum in enigmate; tunc autem  facie ad faciem . Sed quia peccatorem se nouerat, sibi postulat debere misereri; quatenus per gratiam liberatus, uideat quod suis non poterat meritis intueri. Secundum eloquium tuum, illud scilicet quo Deitatis sue promittit sanctis beatam nimis et incomparabilem per omnia uisionem.

uers. 59. Quia cogitaui uias meas, et conuerti pedes meos in testimonia tua. Ordinem humane conuersionis [mss. A., B., F., conuersationis] exponit. Prius est enim ut nosmetipsos districtius arguamus, et sic ad Domini mandata migremus. Cogitauerat proinde examen illud gloriosum uias suas, id est actus humanos; sed quoniam ei omnimodis displicebant, pedes suos conuertit ad testimonia Domini gradienda: in quibus si aliquis ambulat, firma potest  habere uestigia. uidebat siquidem in humanis actibus esse peccata; in diuinis autem mandatis florere iustitiam: et sapienter illud deseruerat, quod expositum periculis sentiebat. Dicendo enim, conuerti pedes meos, ostendit primitus fuisse peruersos.

uers. 60. Paratus sum, et non sum turbatus, ut custodiam mandata tua. Cum dicit, paratum, ostendit deliberasse se pro mandatis Domini quelibet pericula sustinere. Paratum se enim ad precepta Domini custodienda ille testatur, qui nec persecutores metuit, et illecebras huius seculi a suis sensibus effugauit; sicut et Apostolus Paulus ait: Ego enim pro nomine Iesu non solum alligari, sed et mori paratus sum . Unde similiter et in alio psalmo dictum est:  Paratum cor meum Deus, paratum cor meum . Sequitur, et non sum turbatus. Improuisa forte conturbant. Non enim facit formidare animum deliberata sententia. Unde et Dominus in Euangelio premonens dicit: Non turbetur cor uestrum ; quoniam non potest dici paratus, qui trepida cogitatione confunditur. Infert etiam ad quid paratum se esse dicebat, scilicet ut mandata Domini custodiret; que sic bene atque integre seruantur, cum aduersitas nulla metuitur.

uers. 61. Funes peccatorum circumplexi sunt me; et legem tuam non sum oblitus. Cum dicit, funes peccatorum, ostendit tot esse laqueos quot peccata committimus. Funes enim sunt implicita et tortuosa ligamina, quibus se delinquentes semper astringunt,  sicut Isaias dicit: ue qui trahunt peccata tanquam funem longum . Et alibi: uinculis suorum peccatorum unusquisque constringitur . Sed hoc referendum est ad corporis prauitatem. Nam cum dicit, legem tuam non sum oblitus , cur se ipse peccatorum nexibus dicat esse complexum? sed fieri potuit ut caro delictorum funibus complexa ligaretur: animus autem sanctus incentiuis uitiis reluctans, legem Domini non fuisset oblitus, sicut Apostolus dicit: Ego ipse mente seruio legi Dei, carne autem lege peccati 

uers. 62. Media nocte surgebam ad confitendum tibi, super iudicia iustitie tue. Non uacat quod dicit, Media nocte surgebam; scit enim hoc tempore primogenita Aegyptiorum fuisse percussa ; scit etiam ea tempestate Petri et Pauli et Sile in carcere positorum uincula resoluta , scit quoque sponsum media nocte esse uenturum ; ideoque eodem tempore surgit ad laudes, ne inter fatuas uirgines ianua clausa remaneat. Nec uacat quod dicit, surgebam, quia semper surgitur, cum ad Domini preconia festinatur. Ad confitendum hic significat ad laudandum: quia sequitur, super iudicia iustitie tue. Nam si penitentie confessionem uoluisset intelligi, super misericordiam tuam dixisset, non super iudicia iustitie tue.

uers. 63. Particeps ego sum omnium timentium te et custodientium mandata tua. Hic euidentius dixit, quod superius in capite littere posuit, portio mea, Domine. Sic enim erat Domini portio, ut et famulorum  ipsius particeps esse probaretur. Et respice quemadmodum uirtutem ecclesiastice unitatis ostendit, ut omnium fidelium se dicat esse participem, non unius Ecclesie, sed que in totius mundi capacitate diffusa est. Et merito se ubique partes habere dicit, quando uniuersalis congregatio talia loquebatur. Pars enim ipsius erat, quidquid Deo placere poterat in toto orbe terrarum. Et respice quam humiliter participem se dicit timentium Deum, cum legatur in Apostolo: Participes Christi facti sumus . Et in quadragesimo quarto psalmo, quosdam participes Christi significatos esse meminimus, cum dicit: Propterera unxit te Deus, Deus tuus oleo letitie pre consortibus tuis . Quisquis enim  in nouitate uite ambulauerit, erit particeps Christi. Sic et humiliter locutus est, et tamen ad ipsam significantiam, quid sit particeps Christi, animum bene intelligentis extendit. Et quia dixit, omnium timentium te: ne illos debuisses aduertere qui Domini iudicia seruili timore formidant, addidit, et custodientium mandata tua, qui deuotissimi comprobantur timore castissimo et amore reuerendo.

uers. 64. Misericordia tua, Domine, plena est terra: iustificationes tuas doce me. Cum dicit: Misericordia tua, Domine, plena est terra, ostendit utique dilatationem fidei Christiane, quam sic misericorditer impleuit, ut undique nomen uanissime superstitionis euacuasse doceatur. Et nota quod iustificationes Domini quam sedule petit discere, cum 408 frequenter  eas se fuerit custodiisse professus; scilicet ut ostendat mandata Domini infatigabiliter exquirenda, quatenus sub tali desiderio profectus noster possit semper augeri, sicut in quinte littere primo uersu dixit: Legem pone mihi, Domine, uiam iustificationum tuarum, et exquiram eam semper.

uers. 65.---IX. THETH. Bonitatem fecisti cum seruo tuo, Domine, secundum uerbum tuum. Populus beatus nonam litteram cantaturus ingreditur: in qua gratias agit humilitatum se fuisse, ut ad iustificationes Domini deuotissimus perueniret, testimonia eius asserens sibi supra omnes esse diuitias. Cum autem dicit: Bonitatem fecisti cum seruo tuo, Domine, collata sibi munera profitetur. Bonus quippe Dominus seruis suis tribuit bonitatem. Sed que sit ista  bonitas subter exponit, dicens: Bonum mihi quod humiliasti me, ut discerem iustificationes tuas. Non enim de felicitate mundana gratias agit, sed de afflictione salutari. Meminit enim piam districtionem esse que corripit. Intelligebat quippe bonitatem illam debere dici unde proficitur, non unde inani exsultatione gaudetur. Sic facit et medicus bonitatem cum secat uulnera; sic pater cum filium cedit: qui licet ad tempus inferant penas, conferunt tamen de afflictione remedia. Nouerat ergo Dominum piis supplicationibus honorandum, cuius clementia tribulationes nostre permutantur in gaudium, quamuis ad tempus graues esse uideantur. Sequitur, secundum uerbum tuum; illo scilicet quo dicitur: Qui se humiliat exaltabitur, et qui se exaltat humiliabitur .

uers. 66. Bonitatem et disciplinam et scientiam doce me, quia mandatis tuis credidi. Perquirendum est cur adhuc petit doceri, quod iam superius accepisse professus est. Scilicet quoniam bonarum rerum nulla satietas est, que more flagrantis incendii, quanto amplius per arida ligna cucurrerit, tanto copiosius estuabit. Nam et Apostoli fidei calore feruentes dicebant: Auge nobis fidem . Docet ergo Deus bonitatem, inspirando caritatis desiderium. Docet disciplinam, cum in tribulationibus patientiam donat. Docet scientiam, cum salutarium rerum ipse cognoscitur attributor. Sed aliter docet Deus, aliter magister humanus: ille uerba promit.  sed intellectum non potest earum rerum prestare que precipit; Deus autem prius cor illuminat, ut in sensus electorum eius uerba descendant. Sequitur, quia mandatis tuis credidi. Cum mandata ideo predicentur ut fiant, perquirendum est quare dixerit, mandatis tuis credidi. Propter illam promissionem Domini que dicit: Qui audit uerba mea et facit ea, similis est uiro edificanti domum suam supra petram , etc. Merito ergo subiunxit, credidi, quia premia sibi obedientibus maxima compromisit.

uers. 67. Priusquam humiliarer ego deliqui; propterea eloquium tuum custodiui. Respiciamus quemadmodum in hoc uersu humana uita describitur: prius enim peccasse se dixit, cum originali uitio teneretur obnoxius; post humiliatum se esse professus est,  ut culpa careret, quam contraxerat in radice; ad postremum Domini eloquium custodiuit, quia humiliari meruit, sicut dicit Iacobus apostolus: Humilibus autem dat gratiam . Et ut frequenter excedentium licentiam cohiberet, post humiliationem suam eloquium Domini, id est Scripturas sanctas se dicit eius dono toto mentis conamine custodiisse.

uers. 68. Bonus es tu, Domine, et in bonitate tua doce me iustificationes tuas. Petit bonum magistrum ut in sua bonitate dignetur docere discipulum. Que figura dicitur paronomasia, Latine denominatio, que similitudine uerbi conuertit in se auditorum affectum.

uers. 69. Multiplicata est super me iniquitas superborum; ego autem in toto corde meo scrutabor  mandata tua. Apte petit bonitas auxilium, qui subiturus erat colluctationis incertum; ut iustificationes Domini, quas lectione didicerat, in suo certamine declararet. Tunc enim perfecte discuntur mandata, cum fiunt. Dicit enim multiplicatam super se persequentium iniquitatem; et ideo petit ne penis grauibus superborum deuota eius macularetur humilitas. Sed contra illam seuissimam factionem, uide quid sequitur: ego autem in toto corde meo scrutabor mandata tua; ut quantum illi contendebant seducere, tantum iste uideretur mandatis Dominicis adherere. Sic gloriose uincuntur qui penis temporalibus sanctos uincere tentauerunt; et quanto eos a lege Domini diuidere nisi sunt, tanto illos mandatorum scrutatores amplius effecerunt.

 uers. 70. Coagulatum est sicut lac cor eorum; ego uero legem tuam meditatus sum. Coagulatum et in bono et in malo ponitur; in bono, sicut in sexagesimo septimo psalmo iam dictum est: Mons coagulatus, mons pinguis ; hic autem in malo dictum debemus accipere: nam iniquitatem superborum, quam superius multiplicatam supra se fuisse testatus est, uult intelligi conduratam, que more lactis in crassiorem substantiam fuerat impia deliberatione constricta. Lac dictum est a liquore, quod de interna substantia naturali potius liquore decurrat; a enim in i conuertitur, ut amicus, inimicus, et his similia. Sed quantum illi in malo durescebant, tanto iste a lege Domini se segregare non poterat; ut  illorum crudelis obstinatio pia perseuerantia uinceretur.

uers. 71. Bonum mihi quod humiliasti me, ut discerem iustificationes tuas. Bonum dicebat sibi quod penis seuientibus subdebatur, non presentia cogitans, sed futura desiderans. Ceperat enim de illa dulcedine gustare, que omnes suauitates probatur excedere. Humilitas enim ista Ierusalem tangit gloriosa fastigia; nam sicut superbia mergit ad tartarum, ita ista tollit ad celum. Ista quippe humiliatio quale prelium habeat consequenter exponitur; dicit enim, ut discerem iustificationes tuas, id est, ut facerem que docuisti. Tunc enim perfecte discitur, quando precepta Domini fideli actione monstrantur.

uers. 72. Bonum mihi lex oris tui super millia auri  et argenti. Quoties in hac littera bonitatem memorat cohors illa sanctorum, quam ideo frequenter petiit, quoniam magis ac magis crescebat ei dulcedo bonitatis. Consideremus autem uim istius uerbi quod dicit, oris tui, non tam prophetarum, non apostolorum, sed precepta euangelica sibi testatur esse pretiosissima, que Christi Domini sunt ore prolata. Sequitur, 409 super millia auri et argenti. Aurum et argentum cupiditatibus hominum uidetur esse precipuum. Sed quia bonitas illa comparationem similem non poterat inuenire, premisit, super millia, quod infinitum atque incomprehensibile est; ut auri argentique comparatio tali adiectione uilesceret; quidquid enim dixeris, super semper excedit. Facta est ergo comparatio absque similitudine, pretium sine modo, amor  sine fine. Sic enim dilectio tanta indicari [mss. A., B., F., indagari] meruit, ut nulla res ei potuisset equari.

uers. 73.---X IOTH. Manus tue fecerunt me et plasmauerunt me: da mihi intellectum ut discam mandata tua. Ad decimam litteram cohors gloriosa progreditur, in qua petit intellectum mandatorum sibimet debere concedi, ut ueracissime uite munere perfruatur; expetens ut Domini misericordia fiat immaculata, ne possit in illa iudicatione confundi. Si uelimus igitur de hoc uersu disputationes colligere, singulorum librorum magis edimus quantitatem, quam aliquid promissa breuitate narramus. Sed sufficiat nobis  intellectum rei compendiosis sensibus aperire. Legitur enim: Opera  manuum tuarum sunt celi . Legitur etiam: Et aridam terram manus eius finxerunt . Idem et hic: Manus tue fecerunt me, et plasmauerunt me. Sed hec omnia tropice dicta sunt. Nam manus habere corporeum est. Si uero proprietatem operationis Dominice uelis aduertere, audi: Dixit, et facta sunt; mandauit, et creata sunt . Quapropter operationis eius uirtus humano more manus uocantur, per quas nos consueuimus operari. Fecerunt autem, quidam uolunt ad animam pertinere; plasmauerunt ad corpus, quod de limo terre cognoscitur fuisse formatum. Iusta uoce factura sua clamat Auctori: Du mihi intellectum, a quo cognoscor esse plasmata. Sed perquiret qualem  intellectum querebat, quem humanitatis ratione non poterat inuenire; illum scilicet purum, contemplabilem, deuotum, quem ante peccatum adhuc Ade incorrupta simplicitas possidebat, non istum de quo sibi homines uidentur esse sapientes, et pecoribus ex aliqua parte preeminere. Petit ergo intellectum, ut Domini mandata cognoscat; quatenus quem Adam per inobedientiam perdiderat, cohors sancta per deuotionis obsequia mereretur.

uers. 74. Qui timent te uidebunt me, et letabuntur, quia in uerbo tuo supersperaui. Pulcherrima pio Domino causa miserationis oblata est; quoniam si cuilibet de sancta congregatione prestiterit, cunctorum animos magna hilaritate complebit. Sciebat enim clementiam eius uelle facere, quod fidelium corda  roboraret; et petit talia in se fieri, unde omnium deuotio possit augeri. uidendo enim alterius premia proficit sancta conscientia, dum ad imitationem laudabilium rerum proposita semper exempla proficiunt. Addidit etiam propter quid omnino debeat impetrare, quia in uerbo, id est in Christo Domino se sperare profitetur: ubi nunquam decipit spes, nec potest animus quasi caducis desideriis eludi, qui in tanta ueritate meretur infigi.

uers. 75. Cognoui, Domine, quia equitas iudicia tua, et in ueritate tua humiliasti me. Cum legatur alibi, iudicia tua abyssus multa : Et iterum, iudicia Dei inuestigabilia , querendum est cur hic dixerit: Cognoui, Domine, quia equitas iudicia tua. Sed quoties immensum atque  incomprehensible legitur, illud eternum iudicium debemus accipere, quod ex toto hic non ualemus aduertere. Istud uero presentis mundi est, quod se cognouisse testatur; ut hominem animi tumore peccantem humiliatum corrigat, et supplicantem sibi misericordia diuina recipiat. Quis enim dubitet summe equitatis esse iudicium, ut qui per superbiam delinquunt, deuota humilitate purgentur? Et intuere quia hic non dicit, credidi, sed cognoui, id est expertus sum; ut in suis passionibus atque beneficiis hanc se equitatem Domini cognouisse monstraret.

uers. 76. Fiat nunc misericordia tua ut consoletur me, secundum eloquium tuum seruo tuo. Merito petiit misericordiam, qui prius in humilitate sua confessus  fuerat iusta Domini fuisse iudicia. Nam inter erumnas multiplices et seua certamina tormentorum consolatricem rerum istarum misericordiam petit: ut aduersitates seculi ferre potuisset, quas sibi ad purgationem uitiorum proficue nouerat contributas. Non enim auferri sibi talia postulauit, sed in eis se expetit consolari. Consolatio enim est, quando miseriarum patientiam donat, tormenta seua retemperat, et afflicti animi merores beatitudinis promissione confortat. Sequitur, secundum eloquium tuum seruo tuo. A communi subiunge, fiat, id est secundum illam promissionem qua spopondit in Euangelio se tribulatos in passionibus minime relicturum.

uers. 77. ueniant mihi miserationes tue, et uiuam;  quia lex tua meditatio mea est. Sufficienter expressum est quid per misericordiam Domini consequamur, uitam scilicet eternam. Nam cum istud sibi diceret esse tribuendum, postulauit ut ueraciter uiuere mereretur; quia sola illa bene dicitur uita, quam nec molestia ulla sollicitat, nec mors suspecta contristat; de qua in Euangelio dictum est: Si uis uenire ad uitam, serua mandata . Nec moueat quod non addidit eternam; tanta est enim uis eius nominis, ut cum sola uita dicitur, eterna potius sentiatur. Hanc ergo uitam dicit se debere promereri, quia meditatio eius bonis monstrabatur operibus occupata. Nam meditationem hic non solam accipias lectionem, sed magis opera legis. Non autem per istam solam meditationem beati efficimur, que  lectionis repetitione tractatur; illa enim meditatio beatos facit, que operibus sanctis celorum regna conquirit, sicut Apostolus dicit: Non enim auditores legis iusti sunt apud Deum, sed factores legis iustificabuntur .

uers. 78. Confundantur superbi, quia iniuste [ms. G. et ed., iniusti] iniquitatem fecerunt in me; ego autem exercebor in mandatis tuis. Non conuenit plebi sancte in aduersarios suos maledictionis uoto [mss. A., B., F., motu] prosilire, cum ipse dicat: Diligite inimicos uestros, et orate pro calumniantibus uobis . Ipse quoque subiecit, ego autem exercebor in mandatis tuis, ut nichil eum contra regulam fecisse cognosceres. Sed, confundantur, ad emendationem pertinet, non ad supplicium sempiternum.  Tunc enim conscientia peccantis bene confunditur, quando mala pristina propria uoluntate damnantur: et incipit odisse quod uidebatur ante diligere. Istud 410 enim orat prouenire superbis, ne diutius baccari ausibus [mss. A., B., F., usibus] uideantur illicitis. Sequitur causa probabilis quare superbi debeant confundi; scilicet, quia iniuste iniquitatem fecerunt in me. Quid enim iniustius dici potest, quam eos uelle persequi qui mandatis uidebantur sacratissimis occupari? Sequitur, ego autem exercebor in mandatis tuis. Contra insidias inimicorum et superbiam pretumida se iniquitate iactantem, ponit salutare remedium, exercitium utique mandatorum. Non enim aduersus perfidos et crudeles aliqua obluctatione pugnauit, aut uerborum litigiosa contentione se miscuit;  sed tanquam uento flabili dictis inanibus uerberatus, propositum suum quieta mente peragebat, ut inde magis aduersarii celerius caderent, dum nullis eis humanis uiribus restitisset. Quod patientie genus ornat sine dubio Christianos.

uers. 79. Conuertantur ad me gui timent te, et qui nouerunt testimonia tua. Ad distinguendas personas propria uerba signata sunt. Supra enim de superbis dictum est, confundantur; hic autem de incipientibus dicitur, Conuertantur ad me, id est ad te. Ad Dominum enim bene intelligitur conuerti, qui in Ecclesiastica cepit congregatione uersari; illi scilicet qui iam timere ceperant, sed nondum fuerant tota mentis intentione conuersi. Addidit, et qui nouerunt testimonia  tua; quos lectio quidem diuina iam imbuit, sed necdum opera salutaris instruxit. Conuertantur enim de perfectis non poterat dici, qui et lectione sera, et pia operatione fulgebant.

uers. 80. Fiat cor meum immaculatum in tuis iustificationibus, ut non confundar. Cor suum immaculatum petit fieri peccatorum remissione, non meriti qualitate. Nam sicut in principio psalmi dictum est: Cui peccatum suum dimittitur, sine dubitatione mundatur; nec potest illam stolam induere nuptialem, nisi qui per diuinam gratiam indulgentie meruit accipere puritatem. Ibi enim solus ille non confunditur, cui peccata donantur. Et intende quod post uirtutes eximias chorus ille sanctorum cor suum immaculatum fieri deprecatur, ut nullus hominum presumeret,  quod solam Christi Domini habuisse certum est sanctitatem. Nam qui confessus fuerat manibus se Domini factum atque plasmatum, qui humiliatum iuste se dixerat ad creberrimas passiones, qui exercitatus est in mandatis Domini, in eius quoque lege meditatus, non audet dicere immaculatum cor sibi esse; sed petit ut fiat quod necdum in illa resurrectione perceperat, ubi audituri sunt: uenite, benedicti Patris mei, percipite regnum quod uobis paratum est ab initio mundi , etc. Et uide quemadmodum unum uerbum diuersis causis adhibitum est. Supra petiit impios debere confundi, ut corrigantur; se uero postulat non debere confundi, ut interitum damnationis euadat.

uers. 81.---XI. CAPH. Defecit in salutare tuum  anima mea, et in uerbum tuum speraui [mss. A., B., F., supersperaui]. Undecimam litteram peregrinus in hac terra populus decantat, in qua nimium desiderium suum in aduentu Domini feliciter confitetur. Enumerat quoque quantas superborum insecutiones pertulerit. Ad postremum petit ut in mandatis Domini ipsius munere perseueret. Defectus et pro fine alicuius rei dicitur, ut est illud: Inimici defecerunt framee in finem . Nonnunquam ponitur et pro desiderii nimietate declaranda, ut est illud: Concupiuit et deficit anima mea in atria Domini . Idem et hic sancta congregatio defecisse dicit animam suam in Domini Saluatoris ardentissimam caritatem. Mos enim iste humanitatis est, ut quod omnino concupiscimus, in eo lassari ac deficere  uideamur, quando dilatione suspensi, ad uota nostra peruenire non possumus. Ut si carissimum filium clementissimus pater longa exspectatione dilatum anima festinante sustineat, si uxor castissima dulcissimum maritum, nonne amore fatigante deficiunt, quos uidere desideranter exposcunt? Quapropter Defecit anima mea, significat, lassata est atque fatigata; quod per nimia solet desideria prouenire. Consideremus ergo sanctissimi desiderii magnitudinem, tanta se mentis intentione fatigasse, ut usque ad defectum felicissimum perueniret. Sed ne defectus iste fidei uideretur occasus, in salutare se defecisse dicit, quod Hebrea lingua dicitur iehsu. Et ne aliquis ita sentiendum forsitan dubitaret, addidit, et  in uerbum tuum speraui, id est in unigenitum Filium, qui est Dei uirtus et Dei sapientia , de quo et alibi legitur: uerbum caro factum est, et habitauit in nobis .

uers. 82. Defecerunt oculi mei in eloquium tuum, dicentes: Quando consolaberis me. Repetitur salutaris et confirmatiua defectio, que non ab infirmitate mentis uenit, sed a gloriosa potius animi uirtute descendit. Supra enim dixit, nimio desiderio Domini Saluatoris, defecisse animam suam; nunc oculos cordis tali ambitione defecisse commemorat. Ipsi enim sunt qui interius loqui possunt, sicut scriptum est: Clamaui in toto corde meo, exaudi me, Domine. Nam cum lingua loqui soleat, hic legitur oculos dixisse: Quando consolaberis me. Constat ergo oculos istos  esse intellectuales, id est lumina cordis [mss. A., B., luminaria] intrinseca, que Domino efficaciter supplicant et silentioso quodam sermone proclamant. Oculos aliquid dicere, non est communis aut usitata locutio; sed istum compositionis modum Scripture diuine necesse est ut proprium esse fateamur. Et respice uim syllabe: In eloquio dixit, non ab eloquio. Deficere enim ab eloquio Domini, totius boni reuera priuatio est; nam in eloquio eius deficere, semper augere est. Tandiu enim se dicit defectum istum robustissimum pertulisse, donec exspectata incarnatio Domini cordis aspectibus appareret. Unde euidenter agnoscimus iustos uiros, etsi carnalibus oculis aduentum Domini non uiderint, fidei lumine ab eis semper intuitum; sicut et ipse Dominus discipulis  suis in Euangelio dicit: Abraham cupiuit uidere diem meum, uidit, et gauisus est .

uers. 83. Quia factus sum sicut uter in pruina: iustificationes tuas non sum oblitus. Quoniam superius se petiuerat consolandum; nunc causam reddit cur illis Dominus debeat subuenire. Uter in pruina natiuo calore desertus, glaciali rigore contrahitur, sic corpus sanctorum incentiuo uitiorum calore uacuatum, beneficio conuersionis attrahitur; et cum sic fuerit felici sorte maceratum, prouenit quod sequitur, ut iustificationes Domini possit nullatenus obliuisci. Uter enim corpus mortale significat, pruina beneficium 411 conuersionis [mss. A., B., F., conuersationis] ostendit, per quam euenit, ut caro nostra lasciuiens afflictione penitentie contrabatur. Tantum  enim crescit calor fidei, quantum de flamma subtractum fuerit corporali. Sed uter iste beatorum est, qui animam confitentem de propria facit contritione proficere. Nec estimes indecorum uiuos homines utribus comparatos, cum Dominus in Euangelio dicat de predicatione fidei locuturus: Nemo mittit uinum nouum in utres ueteres, alioquin rumpuntur utres, et uinum effunditur, et utres peribunt; sed uinum nouum in utres nouos mittunt, et ambo conseruabuntur .

uers. 84. Quot sunt dies serui tui [ed., seruo tuo]: quando facies de persequentibus me iudicium? Sciens sanctorum cetus usque ad finem seculi tentationibus diabolicis membra Domini subiacere, interrogat  quando mundus iste finietur, ut de persecutoribus, id est diabolo cum ministris [mss. A., B., F., diabolicis ministris] preparata ultio compleatur; non quia uite sue tempus uolebat agnoscere: sed celeritatem futuri iudicii postulabat, in quo iam beatis erit requies, et gaudium sine fine mansurum. Mouere autem potest, quare finem seculi desiderauit agnoscere, cum legatur in Actibus apostolorum: Non est uestrum scire tempora uel momenta que Pater posuit in sua potestate ? Primum, quia et discipuli hanc rem interrogauerunt Dominum Christum; et congruum fuit, ut in typo apostolorum, quod dicturi erant, cohors sancta loqueretur. Deinde, sic intelligendum est: quia finem malorum beatus populus expetebat, quem nisi post mundi istius  terminum uidere non poterat.

uers. 85. Narrauerunt mihi iniqui fabulationes, sed non ut lex tua, Domine [Domine abest a mss. A., B., F.]. Iniqui sunt euidenter heretici, uel Iudei, quorum peruersa loquacitas nescio quas sibi narrare uidetur ineptias, quando relicto ordine ueritatis, inuentionibus probantur studere falsissimis. Hec sunt a lege Domini omnino discrepantia, quando illa ueritatem docent, isti nituntur suadere fallacias. Intelligite, dementes, qui a ueritate catholica disceditis, dogmata uestra inanibus fabulis comparata. Cui uos placere [ed., complacere] creditis, cum a Spiritu sancto notatos uos tali nomine sentiatis?

uers. 86. Omnia mandata tua ueritas: iniqui persecuti sunt me, adiuua me. Contra illud quod de hereticis  dixit: Narrauerunt mihi iniqui fabulationes; hic profitetur omnia mandata Domini esse ueritatem. ueritas enim uerum loquitur; sed perfidi eam quibusdam nebulis obcecare contendunt. Sequitur enim, iniqui persecuti sunt me, scilicet iubendo peruersa, falsa suadendo, et quocunque modo persequentium grassari solet iniquitas. Adiecit, adiuua me, quasi contra immanem belluam, hostem crudelissimum, leonem seuum, et cetera que nos uitare suspicio formidolosa compellit.

uers. 87. Paulo minus consummauerunt me in terra: ego autem non dereliqui mandata tua. Cum dicit: Paulo minus consummauerunt me, et nimietatem persecutionis ostendit, et se tamen non defecisse Domini munere declarauit. uerbum autem consummauerunt,  et perfectionem significat et defectum; ut si uim rei diligenter intendas, magis eos perfectos fuisse cognosces, sicut Euangelium dicit: Consummatum est, id est perfectum est: Et hec dicens, emisit spiritum . Si uero strages morientium cogites, pene consummatos immisericorditer estimabis. In terra, in hoc seculo, ubi martyres pertulerunt. Addidit, ego autem non dereliqui mandata tua; scilicet ut usque ad finem eius constantia perueniret, sicut legitur: Qui perseuerauerit usque in finem, hic saluus erit .

uers. 88. Secundum misericordiam tuam uiuifica me, et custodiam testimonia oris tui. Post desiderium singulare Domini Saluatoris, post afflictionem corporis  utris similitudine declaratam; post gloriosa supplicia passionum uidetur petere se uiuificari, tanquam adhuc non uiuat; et custoditurum se testimonia oris Domini pollicetur, uelut adhuc non custodiat. Sed uiuifica me dixit, in illa me eterna uita constitue, ubi sanctis uita est, quia nulla contrarietate pulsantur. Quod autem dixit, custodiam testimonia oris tui; non quia in presenti non custodiebat, sed usque ad finem uite sue adiuuante Domino custoditurum se talia promittebat. Siue, ut quibusdam placet, sanctorum uox est qui martyrium desiderabant, qui paulo ante dixerunt: Iniqui persecuti sunt me, adiuua me; sequitur etiam, paulo minus consummauerunt me in terra; ideoque ad desiderium martyrii estimant esse referendum. Ipsi enim uiuificari se petebant morte  gloriosa, ut amittendo pro fide hanc uitam, mercarentur requiem sempiternam; et tunc potius acciperent honores eternos, cum eos perfidi credebant esse consumptos. Considerans tamen imbecillitates humanas, istud dicit secundum misericordiam Domini tribuendum, qui mortua uiuificat, et imbecilla confirmat.

uers. 89---XII. LAMED. In eternum, Domine, uerbum tuum permanet in celo. Ad duodecimam litteram plebs celestis aduenit, in qua uirtutem Domini factaque describens, dicit omnia temporalia finem posse suscipere; mandata uero eius nequaquam terminum reperire. Sed quoniam superius dixerat: Paulo minus consummauerunt me in terra, admiratus potentiam Domini, qui non permittit statum Ecclesie quamuis  atroci persecutione consumi, pia exclamatione prosiluit dicens: In celo uerbum Domini permanere; id est, in unoquoque sancto, quos de morte facit uiuere, et de tribulatione gaudere, qui mandatis eius pia humilitate famulantur. Est enim in illis celum, qui se conuersatione celesti tractare noscuntur: siue in angelis, et archangelis, uirtutibusque celestibus, quas pro sinceritate uoluntatis sue sancta maiestas inhabitat. Manet enim in eis semper uerbum; quoniam et illi iugiter in ministerio dominico firmissima deliberatione consistunt. uerum hic aliqui nonnullam faciunt questionem, quemadmodum, In eternum uerbum permaneat in celo, cum ipse dicat: Celum et terra transibunt, uerba autem mea non preteribunt . Sed quamuis ista mutentur,  in celo permanet uerbum, quia omnia celestia dignatione sue maiestatis inhabitat.

uers. 90. In seculum seculi ueritas tua: fundasti terram, et permanet. In seculum seculi, tempora significat in quibus duo populi, Domino prestante, crediderunt; quorum unus est legis et prophetarum, alius euangeliorum et apostolorum, in quibus est ueritas, id est ipse Dominus Christus, qui eis et donauit credere, et in fundamento 412 fidei permanere. Sed cur istis seculis ueritas non defuerit consequenter exponit, dicens: Fundasti terram et permanet. Quod melius de sanctis hominibus datur intelligi, qui sic fundati sunt, ut in Christi Domini credulitate permaneant; quoniam si ipse non fundasset, nec prius  seculum in patriarchis, nec secundum in apostolis uel credere uel permanere potuisset. Nam si hoc ad terram referas uniuersalem, que mirabili mole legitur esse suspensa, quemadmodum eam dicamus permanere, quam mutandam ut celum lectio diuina confirmat?

uers. 91. Ordinatione tua perseuerat dies, quoniam omnia seruiunt tibi. Quoties singulari numero dies ponitur, uenturus ille significatur, qui unus atque eternus est et non habet noctem: de quo scriptum est: Et erit illis Dominus lumen eternum . Et ne quis de tanto miraculo crederet disputandum, addidit [ed., adiecit], omnia seruire Creatori, qui pro sua uoluntate et temporalia et eterna disponit. Potest autem de infidelibus nonnulla questio oboriri, qui non uidentur seruire Domino, quando ab eius deuotione  discreti sunt. Sed et ipsi seruiunt cum iudicantur; non enim liber dimittitur, qui puniendus esse monstratur. Siue, omnia, intelligere debemus de quibus loquebatur, quibus dies perpetuus erit; quia infidelitatis tenebras nullo tempore patiuntur.

uers. 92. Nisi quod lex tua meditatio mea est, tunc forte periissem in humilitate mea. Nisi beneficia legalis meditationis habuisset, ut penis non cederet, et constantiam fidei periculorum despectione seruaret, inter calamitates quas perpessus est, asserit seperire potuisse; ut intelligamus quantum nobis prestet meditatio legis, que potuit a tam ingentibus liberare periculis. Meditatio quippe legis est illa que precepit uel cogitare, uel facere; ut interiore quasi consiliario [mss. A., B., F., consolatorio] formatus,  seuientia tormenta superare possit intrepidus. In humilitate uero sua, in afflictionibus dicit, quas pia intentione tolerauit: a quibus se gaudet ereptum, quando ad sanctum meruit peruenire martyrium, Humilitas enim et necessitate subitur, et uoluntate suscipitur; illam sustinent criminum rei; istam exercent puritate sanctissimi.

uers. 93. In eternum non obliuiscar iustificationes tuas, quia in ipsis uiuificasti me. Deuotionem promittit absolute post dona, que Domini meruit impetrare clementia. Possunt alia memoria fortasse decidere; beneficium autem nullus fidelium obliuiscitur, in quo uita prestatur. Quapropter necesse fuerat illarum iustificationum semper esse memorem, a quibus uitale munus noscitur accepisse. Iustificationes  autem sunt  per temporales causas intellectus futurarum significationum; quod occidebatur agnus immaculatus in Pascha; quod mare Rubrum iter prebuit ad salutem; quod populus terram repromissionis per Iesum Naue intromissus accepit. Hec enim omnia uenture perfectioni constat indicia prestitisse. Has ergo iustificationes non debemus ullatenus obliuisci, que nobis fidei primordia prestiterunt. Nemo enim potest perfecte gratiam donationis agnoscere, nisi et initia rerum meminerit, cur uisa sint inchoasse.

uers. 94. Tuus sum ego, saluum me fac, quoniam iustificationes tuas exquisiui . Cum legatur: Domini est terra, et plenitudo eius; orbis terrarum,  et uniuersi qui habitant in eo, chorus iste nescio qua Domini specialis gratie remuneratione confidens, ait: Tuus sum ego. Tuus enim sum, non ille potest uere dicere, qui aliqua se cognoscitur obscenitate tractare. uitiorum quippe seruus Dominum non meretur habere sanctorum. Apostolus enim Paulus non impudenter [ms. F., prudenter] hac uoce potuit uti, qui clamabat: Mihi uiuere Christus est, et mori lucrum ; et illud: uiuo iam non ego, uiuit autem in me Christus ; et his similia. Illud quoque considerandum est, quod cum professus fuerit se esse Domini, adhuc petit ut saluus fiat, utique in illa iudicatione futura, cum beati intromittuntur in requiem sempiternam. Sed quare ista salus petatur assidue, subter adiunxit, quoniam  iustificationes tuas exquisiui. Alii enim honores appetunt, coniugia querunt, mundi gaudia concupiscunt; iste sibi inestimabiles putabat esse diuitias, si Domini iustificationes iugi studio probaretur exquirere. Perscrutandum est quoque, cur istas iustificationes toties repetit; scilicet ut ueteris Testamenti significantias non putaret aliquis negligendas.

uers. 95. Me exspectauerunt peccatores ut perderent me: testimonia tua intellexi. Exspectauerunt ut perderent, ad illud respicit, quod mali suasores blandiendo agebant, ut eius animam prauitatis uulnere sauciarent. Nam si pena fuisset precipitata, non diceretur expectauerunt, sed accelerauerunt. Grauior est enim ista persecutio, que et coronam martyrii suspendit, et mortem anime suadere non desinit. Sed  quo remedio illa uitare potuisset ostendit; intelligens enim testimonia Domini, non poterat ad uitia nefanda perduci. Unde claret illos solos eripi, qui a tali periculo [mss. A., B., martyrio] Domini fuerint illuminatione liberati. Intellexi autem, accipiamus operatus sum, sicut in alio psalmo dicit: Beatus qui intelligit super egenum et pauperem . Quid enim poterat pauperi prodesse, si eum tantum egentem intelligeret, et nullo munere subleuaret? Quapropter intellectus mandatorum sancta operatio est.

uers. 96. Omnis consummationis uidi finem: latum mandatum tuum nimis. Intrauerat in diuitias altitudinis Dei: uiderat quod per partes non poterat explicari: ad postremum breui sententia que fuerant dicenda conclusit; profitetur enim totius consummationis  se uidisse finem. Consummatio est enim uirtutum omnium completiua perfectio: cui consummationis Christus est finis; quem se merito uidisse dicit; quoniam eum illuminata mente tunc credidit esse uenturum. Si autem ad litteram hoc uelis aduertere, potest et sic accipi: quoniam rebus secularibus terminus semper uidetur impositus; mandata enim Domini non habent finem; quia latissima se uirtute distendunt. Quod ideo sic positum est, ut nec ambitiones seculi aliquis desideranter expeteret, quibus finem datum esse sentiret; et mandata Domini nimia festinatione perquireret, que latissima comprobaret. Nec uacat quod latum mandatum tuum posuit  nimis, scilicet significans caritatem, quam circa Deum habere iubemur et proximum. Nam quid latius dici potest, quam quod uniuersam legem et cunctorum prophetarum dicta concludit? De qua 413 et Apostolus dicit: Charitas Dei diffusa est in cordibus nostris per Spiritum sanctum, qui datus est nobis .

uers. 97.---XIII. MEM. Quomodo dilexi legem tuam, Domine? tota die meditatio mea est. Populus beatus, qui prophetarum atque Euangelii plurima meditatione profecerat, in hac littera introducitur ad loquendum: super docentes se ac seniores asserens diuina intellexisse mandata; et ideo super mel et fauum ori suo Scripturarum diuinarum testatur prouenisse dulcedinem. Dicendo, Quomodo, promittit se  dicturum quemadmodum legem Domini precipua intentione dilexerit. Dilexit ergo legem, non timuit: quoniam per dilectionem, non per timorem mundanum preceptum Domini sanctos uiros decet operari. Plus enim acceptum est amantem aliquid facere, quam solum infideliter timentem. Quomodo autem dilexerit, consequenter exponit, dicens: Tota die meditatio mea est. Tota die continuum tempus debemus accipere; sicut et alibi legitur: Benedicam Dominum in omni tempore: semper laus eius in ore meo . Sancta enim conscientia semper habuit diem, que clarificato corde incredulitatis tenebras ignorauit. O indefecta meditatio, cui seculi istius non sufficit dies! Et ut humanam fragilitatem continue meditationi credamus potuisse sufficere,  hac nobis, ut opinor, ratione constabit; quoniam si quis quaslibet causas respectu Domini sub moderatione disponat, si cibos temperanter accipiat, si somnum conuenienter capiat, legem Domini meditatur in omnibus; quoniam se honesta et probabili actione commendat, sicut apostolus dicit: Siue enim manducatis, siue bibitis, siue aliud aliquid facitis, omnia in gloriam Dei facite .

uers. 98. Super inimicos meos prudentem me fecisti mandato tuo; quia in eternum mihi est. Inimici intelligendi sunt obstinati Iudei, heretici, uel pagani, qui precepta Domini aut minime intellexerunt, aut ea prauo studio non probantur operari. Supra istos prudentem se dicit effectum; quoniam iussa Domini et deuotus accepit, et ueram illis integritatem seruauit  [ms. G. et ed., uera illis integritate seruiuit]. Sed unde factus prudens fuerit super inimicos suos, addidit, mandato tuo: quoniam dum illi fideliter obediuit, cunctos errantes sine dubitatione transcendit. Ecce reuera beatus honor, ecce regnum bonorum superbos transcendere, potestatibus seculi preeminere, et in sancta humilitate fixa mente consistere. Adiecit, quia in eternum mihi est; id est mandatum tuum. Sed queramus quod mandatum est, quod seculo isto deficiente permaneat. scilicet dilectio Dei et proximi; ibi enim et Dominum supra omnia diligimus, et proximum quemadmodum nos perfectissime tunc amamus. Merito ergo hoc mandatum  in eternum sibi dicebat esse seruandum, quo beati sancta conscientia iugiter perfruuntur.

uers. 99. Super omnes docentes me intellexi: quia testimonia tua meditatio mea est. uidetur a beatorum humilitate sanctissima discrepare, si super Moysen atque prophetas uel apostolos qui Ecclesiam Domini integerrima fide docuerunt, hoc dictum uelimus aduertere. Sed intendamus superiorem uersum, et omnis questio calumniosa discedit. Non enim dixit super patres, sed super inimicos meos, utique qui legem Domini praua intentione docuerunt. Hic enim arguit, non reprobat [ed., probat] magistros; scilicet phariseos designans, qui se ad litteram tenentes, spiritualem intelligentiam negligebant; quos et Dominus in Euangelio frequenter arguit; sed cor eorum lapideum  rationem ueritatis sentire non meruit. Supra tales igitur omnes doctores merito cohors Euangelica intellexisse se melius dicit; quia prauitatibus eorum repudiatis, sinceram doctrinam Domini Saluatoris accepit. Sed cur melius intellexerit, causam designat, quia testimonia tua meditatio mea est. Illis enim testimonia Domini non erant meditatio, qui persuasione falsissima longe aliud quam dictum fuerat sentiebant.

uers. 100. Super seniores intellexi: quia mandata tua exquisiui. Non est hic iactantia superba, sed ueritas. Seniores dicimus et sapientie maturitate preclaros, et longa nos etate precedentes; de quibus dictum est: Interroga patrem tuum, et annuntiabit tibi: seniores tuos, et dicent tlibi . Dicimus  etiam seniores, etate quidem maturos, sed uitiorum affectatione [ed., affectione] leuissimos; sicut fuerunt illi, de quibus in Euangelio scriptum est: Fecerunt sacerdotes consilium cum senioribus, ut eum morti traderent . Tales nunc seniores dicit, non canos mente, sed corpore. Ab istis ergo merito se amplius dicit intellexisse, quando quem illi sacrilega mente contempserunt, iste suum uenerabatur auctorem. Frequenter enim Scripturas diuinas iuniores melius intelligunt senioribus. Sicut Iacob qui se ad benedicendum prebuit et germano suo promissum fructum prime benedictionis accepit. Sicut Samuel melius Heli sacerdote; uel Daniel melius falsis senioribus, quos ipse Spiritu Dei plenus morte damnauit. Melius utique intellexit populus  nouus, quam senior ille Iudaicus, qui feliciter [mss. A., B., fideliter] suscepit Christum Dominum, quam ille qui mortifere credidit esse temnendum. Et ut ea ipsa ueritatis testimonio comprobaret, sequitur quare intellexerit supra seniores; scilicet, quia mandata tua exquisiui. Illi enim si exquisiissent mandata Domini, nequaquam prudentiores se potuerant habere iuniores. Et uide quemadmodum ueritatis ordinem seruat. Dicit enim mandata tua, non hominum peruersorum, de quibus dictum est: Ignorantes enim iustitiam Dei, et suam uolentes constituere, iustitie Dei non sunt subiecti .

uers. 101. Ab omni uia mala prohibui pedes meos, ut custodiam uerbum tuum [mss. A., B., F., uerba  tua]. Ex hoc uersu euidenter apparet, et superius illos dictos inimicos qui legem Domini nesciebant, et doctores imperitie cecitate detentos, et seniores non habuisse grauissimam fidei firmitatem, quando se dicit ab omni uia mala ipsorum pedes suos prohibuisse, ne eorum potuisset peruersitate subuerti. Illa est enim certior explanatio, quando se ipsa corusco similis declarat auctoritas. Sed uideamus quid nobis istius uersus uerba parturiant. Ab omni uia mala, significat hereticorum prauas et pessimas suasiones, quibus illi exitiabili dulcedine blandiuntur. Addidit quoque, prohibui pedes meos, quasi desiderantes illuc ire, ubi in atram foueam corruere potuissent. Originalis siquidem peccati culpa pronos nos trahit semper ad uitia; et nisi gratia Domini muniamur, 414  facillime peruersa suasione decipimur. Ilia est enim Domino iuuante salubris prohibitio, cum hoc fieri non patimur, quod plenum periculis inuenitur. Pedes autem meos, significat mentis assensum, que nos quodam uestigio ducit ad culpam, et ad uias malas compellit, nisi nos pietas Diuinitatis abstraxerit. Sequitur, ut custodiam uerbum tuum. Aliter enim uerbum Domini non potuit custodiri, nisi cum illa pestifera suasio probatur expulsa, sicut Apostolus dicit: Non potestis calicem Domini bibere, et calicem demoniorum; non potestis mense Domini participes esse et mense demoniorum .

uers. 102. A iudiciis tuis non declinaui, quia tu legem posuisti mihi. Declarauit illud quod superius dixit: Ab omni uia mala prohibui pedes meos, utique ut  eius minime iudicia declinaret. Sic enim perfecte beatitudinis integritas custoditur, quando hereticorum iniquitas peruersa respuitur. A iudiciis ergo tuis dicit, id est que tua uoluntas sancta constituit, et uiuendi nobis regulam dedit. Ab eis utique non declinare, hoc est in uia recta consistere; hoc est ad celorum gaudia peruenire. Sequitur causa probabilis, quia tu legem posuisti mihi. Cum legem per Moysem Dominus dederit, eamque iusserit inuiolabiliter obseruari, non incongrue hic Euangelium intelligimus cum dicit: Tu legem posuisti mihi. Illa enim quam per Moysem dedit, pedagogi nobis presentauit officium; ista uero totius plenitudinis donauit effectum. Merito ergo sanctus populus de ipsa lege gaudebat, quam iam credendo susceperat. Denique uide quid sequitur.

 uers. 103. Quam dulcia faucibus meis eloquia tua, super mel et fauum ori meo! Comparationes iste, quamuis aliquid uideantur habere precipuum, tamen non possunt rebus spiritualibus exequari, nisi semper ponatur, super, sicut in nona littera iam dictum est: Bonum mihi lex oris tui super millia auri et argenti; ut ea quidem inter homines precipua, sed diuine iucunditati inferiora esse cognoscas. Spiritualibus itaque deliciis magna ubertate saginatus populus beatus exclamat: Quam dulcia faucibus meis eloquia tua! Dicendo: Quam, magnam quidem dulcedinem sibi esse professus est, sed non quam lingua potuisset exprimere. Nam cum omnis gustus sapiat in palato, considerandum est hic quare dixi,  faucibus meis. Fauces enim sunt gutturis nostri uia, ubi iam deglutita dulcedo nulla sentitur. Sed qui de eloquiis Domini erat absolute dicturus, mirabiliter illam partem posuit; ut cito ad cordis nostri penetralia perueniret. Eloquia enim Domini non in palato sapiunt, sed magis cum fuerint deglutita dulcescunt. Sequitur, super mel et fauum ori meo. Mel ad uetus, fauum ad Nouum pertinet utique Testamentum. Nam licet utraque sint dulcia, tamen faui sapor est suauior, quia gratia nouitatis maiore cumulatur. Potest etiam et mel intelligi aperta doctrina sapientie: fauum uero, que in quibusdam profundis cellulis probatur esse recondita. Quod utrumque in Scripturis diuinis non est dubium reperiri. Addidit, ori meo: quando reuera ipsam sapientiam, quam faucibus  deglutiuerat, ore predicabat. Sic et Ezechiel propheta dicit de Domino: Et ait ad me: Fili hominis, quod inuenisti manduca, et deuora uolumen hoc, et uade et loquere ad domum Isrel. Et manducaui illud, et factum est in ore meo sicut mel dulce .

uers. 104. A mandatis tuis intellexi: propterea odiui omnem uiam iniquitatis. Legem Domini edoctus acceperat: Fili, noli ambulare uiam cum impiis: diuerte autem pedem tuum ab itineribus eorum; pedes enim eorum in malitiam currunt, et ueloces sunt ad effundendum sanguinem . Audiuerat etiam: Perdidisti omnes qui fornicantur abs te . Et alibi: Qui diligitis Dominum, odite malum . Et cetera que in hunc molum diuina lectione prolata sunt. Talia quippe dum  audiisset in mandatis Domini, uiam iniquitatis intellexit omnimodis exsecrandam, que iusto Domino placere non poterat. Odio enim debent esse que seculi sunt, ut rebus celestibus totus impendatur affectus. Decet enim nos exsecrari que mala sunt, quia interdum a prauis necessitate prohibemur; quoniam conscius eorum uidetur animus, qui aliqua illis delectatione consenserit. Sequestratur autem ab illis rebus uoluntas fidelium, que odio intercedente damnauerat; ut nec uoto nec operatione se polluat, qui mentem suam tali exsecratione purificat.

uers. 105.---XIu. NUN. Lucerna pedibus meis uerbum tuum, Domine, et lumen semitis meis. Post tertiam decimam litteram ad quartam decimam cohors beata peruenit, in qua pedibus suis Dominici uerbi lumen  radiare congaudet, animam suam humillima satisfactione commendans: expetens retributiones Domini premiorum desiderio, non terrore uindicte. Sciens ergo huius seculi noctem diuersis offensionibus irretitam, ut alibi laqueos, alibi scopulos, alibi contineat profundissimas uastitates, pedibus suis uerbum Domini lucere testatur; ne absentia ueri luminis incidat in ruinam, quam per suam prouidentiam uitare non poterat. Sed hic uerbum illud debet intelligi, quod per Scripturas sanctas prophetarum ore seminatum est. Quod bene appellauit lucernam, que humanis usibus data est ad depellendam noctis profundissimam cecitatem; sicut Petrus apostolus dicit: Habemus certiorem propheticum sermonem, cui benefacitis  intendentes uelut lucerne in obscuro loco . Sic et ipse Dominus apostolis dicit: Sint lumbi uestri precincti, et lucerne uestre ardentes . Bene autem ardentes addidit propter uirgines fatuas, quibus cum oleum defecit, ad aduentum Sponsi non potuerunt prestolari. uerbum autem illud consubstantiale Patri a natura deitatis sue lucerna non potest dici, quod illuminat omnem hominem uenientem in hunc mundum ; sicut et ipse de se dicit: Ego sum lumen mundi . Nam ista discretio et in Euangelio facta est, ubi de Ioanne dictum est: Ille erat lucerna ardens et lucens . Et iterum: Non enim erat ille lumen, sed utique missus est, ut testimonium perhiberet de lumine . Sequitur, et lumen  semitis meis. In eadem translatione permansit, ut uerbum Domini, id est dicta prophetarum lumen dicat suis semitis prestitisse. Per ipsas siquidem, dum ad uite bone cursum instruimur, clarificati corde rectis [ed., directis] gressibus ambulamus.

uers. 106. Iuraui et statui custodire iudicia iustitie tue. Post illam illuminationem uerbi, quam suis pedibus lucere professus est, uideamus si populus beatus contra preceptum potuerit iurare, cum scriptum sit in Euangelio: Non iurabis 415 neque per celum, neque per terram, neque per Ierosolymam, neque per caput tuum , et cetera. Sed iurare non semper significat sacramenta prestare, in quibus inuocando Diuinitatem pollicemur, ne promissiones nostras mutabiliter excedamus. Sic et sancta  deuotio decreuerat sibi atque constituerat inter quelibet pericula Domini custodire iudicia. Nam et ipsum nomen indicat causam; iurare enim est iure orare, id est equitatem dicere: ne uelit quispiam quod promisit in partem alteram seductus auertere. Sic enim iurant, id est firme constituunt sancti, qui iam sunt dono Domini robarati. In euangelio uero prohibet Dominus infirmos, qui uenerat ad paruulos sauciosque saluandos, ne uelint temere promittere, quod nequaquam poterant suis uiribus adimplere Iudicia uero iustitie sunt, cum exaltat humiles, deiicit superbos, et misericordie sue dono releuat humili satisfactione prostratos. Quod sequens uersus ostendit.

uers. 107. Humiliatus sum usquequaque, Domine:  uiuifica me secundum uerbum tuum. Cum se dicant Christi membra nimis humiliata, multarum persecutionum se ostendunt sustinuisse pericula; et ideo petunt se secundum promissiones Domini uiuificari: quoniam in morte uidebantur constituti conditione carnali [mss. A., B., F., carnales]. Secundum uerbum tuum, scilicet promissionem illam que dicit: uenite ad me, omnes qui laboratis et onerati estis, et ego reficiam uos , et his similia. Sciunt etiam per hanc humilitatem Dominum Christum diaboli uicisse superbiam: sciunt per patientiam mortis ipsius fortia superata: sciunt omnia perpessum Dominum, que sanctis suis precepit sustinere. Et merito humilitate sua petunt remedia, per que se nouerant  esse saluandos. Per hanc igitur fideles supra regna proficiunt, per hanc superbia tyrannica superatur, per hanc in eternum martyres uiuunt; nec potest dici perfectus qui hac uirtute priuatus est.

uers. 108. uoluntaria oris mei beneplacita fac, Domine, et iudicia tua doce me. Cum se humiliatum superius dixerit usquequaque, ne illam inclinationem necessitatis potius fuisse sentires, addidit, uoluntaria oris sui sacrificia iusto Domino fieri posse gratissima, que inter seuientes angustias pius animus offerebat. Laudes enim uel in otio Domino exhibere gratissimum est; sed in tribulatione amplius probatur eximium, quando infirmitas corporis dolore pressa non uincitur, sed tunc magis anima felix in Domini laudibus excitatur. Oris autem uoluntaria sacrificia sunt, deuotionem  laudis offerre, non alicuius mundane utilitatis respectu, sed proprie deuotionis intuitu; ut ipsum propter se Dominum diligamus: ueneremur Auctorem, qui pluit super iustos et iniustos , qui inestimabiliter bonus est. Petit ergo ut eius deuotio Domino reddatur accepta; quatenus hac oblatione placatus, iudicia sua eum doceat, que fidelibus dignatur mentibus aperire. Sed consideremus gloriosum cordis ardorem, ut illa semper auide petat, que se sepius accepisse commemorat, sicut in nona littera dicit: Bonitatem fecisti cum seruo tuo. Et iterum: Bonitatem, et disciplinam, et scientiam doce me. Quod per hunc modum utraque probantur intelligi. Iugiter enim sperandum est, ubi petendo semper acquiritur.

 uers. 109. Anima mea in manibus tuis semper: et legem tuam non sum oblitus. Cum animam iusti latrocinantium persequeretur iniquitas, eamque uellent diuersis laqueis irretire, sapientissime illam in manibus Domini dicit collocatam, ubi nulla nocentium uis possit accedere, sicut legitur: Iustorum anime in manu Dei sunt, et non tanget illos tormentum mortis . Et iterum: Oues mee uocem meam audiunt ; et paulo post: Et non rapit eas quisquam de manu mea. Addidit, semper, ut nullum tempus dolosis subreptionibus relinquere uideretur. Quod autem dicit, in manibus, significat in postestate, quia nouit salutariter regere, qui se eius probantur commisisse sententie. Sequitur cur anima ipsius credatur in manibus Domini constituta; scilicet  quoniam legem ipsius non docetur oblitus. Sic enim sub defensione ipsius sumus, dum a preceptis salutaribus minime deuiamus. Hoc ubique semper precipitur, hoc specialiter commonemur, ut sic redeamus ad legem, ne discedamus a lege.

uers. 110. Posuerunt peccatores laqueum [ms. G. et ed., laqueos] mihi: et a mandatis tuis non erraui. Posuerunt, significat tetenderunt atque armauerunt; non enim tantum poni poterant otiosi. Neque enim laqueus capit auem, qui non habet escam; sed illud efficacius decipit, quod aliqua oblectatione blanditur. Fuit enim laqueus diaboli armatus triginta argenteis , cum Iudam cepit atque in interitum suffocauit; ipse Saulem uinxit zelo superbie ; ipse Cain liuore fratris astrinxit , et his similia que in huius seculi longissimam uitam diabolica iugiter grassatur insania. In hac enim mundi silua tot laqueos inuenis, quot uitia contueris. Sed collegio isti sancto nichil terrenum preualere potuit, qui se celesti conuersatione tractauit, sicut in alio psalmo dicit: Anima nostra sicut passer erepta est de laqueo uenantium. Laqueus contritus est, et nos liberati sumus . Sequitur antidotum celeste, quod contra istius seculi cognoscitur uenena pugnare; scilicet quoniam a mandatis Domini minime declinauit. Ab illis enim qui non declinat, ulla deceptione non capitur: quia iuxta ipsa, non in ipsis insidie sunt.

uers. 111. Hereditate acquisiui testimonia tua in  eternum: quia exsultatio cordis mei sunt. Multis quidem modis acquiri dicitur lucratiua possessio; sed ille honorabilis habetur filius, qui successione paterna gloriatur. Hoc enim legitimum nomen est, hoc summe caritatis indicium, et iudicia seniorum suscipere, et de firmissima possessione gaudere. Testimonia enim sunt Domini precepta sanctissima, que Moyses populo in Deuteronomii libro sub testificatione commemorat, dicens: Testor uobis hodie celum et terram . Et alibi: Estote mihi testes, et ego uobis testis, dicit Dominus . Sic et Apostolus: Testificor coram Deo, et Christo Iesu, et angelis eius . Quapropter hec sunt testimonia, que se hereditate populus beatus in eternum acquisiisse gaudebat; scilicet quoniam talis hereditas  in eternum capitur, non ad breuitatem temporis introitur. Sequitur, quia exsultatio cordis mei sunt. Merito exsultationem sui cordis dicebat hereditatem regni celestis, eternis temporibus acquisitam. Ipse enim meretur ad eam peruenire, qui probatur de tali acquisitione gaudere.

416 uers. 112. Inclinaui cor meum ad faciendas iustificationes tuas in eternum propter retributionem. Audiuerat cohors ista sanctissima quam meditatio frequens iugiter instruebat: Discite a me quia mitis sum et humilis corde . Et necesse fuit ut cor suum ad faciendas iustificationes Domini modis omnibus inclinaret, que tali magisterio instructa, uitaliter superba mundi fastigia respuebat. Iustificationes est quippe facere, mandata Domini humilitatis  sensibus operari, ut esurienti panem frangas, nudum uestias, condoleas calamitatibus alienis, et cetera que humanum genus [ed., humano generi commendare] Creatoris pietas commonere dignata est. Sed considerandum est quod dicit in eternum, dum omnia que supra diximus, tandiu fieri possunt, quandiu huius mundi calamitatibus indigentiaque uexamur. Quis enim in futuro misereatur afflicto, cum in illo regno nulla probetur esse miseria? Sed qui hic ista facit studio caritatis in eternum illa facere comprobatur, quia fructum earum rerum sub [ed., pro] eternitate recipiet. Addidit, Propter retributionem; scilicet illam quam audituri sunt sancti: uenite, benedicti Patris mei, percipite regnum quod uobis paratum  est ab initio mundi , etc. Magna retributio, que tamen de Domini largitate proueniet, incolam fieri regni perpetui, consortem bonorum angelorum, patriam suscipere que semper delectet, nec ulla peregrinatione deseratur; eruntque in illa contemplatione defixi, ut illum iugiter appetant, de quo semper exsultant.

uers. 113.---Xu. SAMECH. Iniquos odio habui, et legem tuam dilexi. Ad quintam decimam litteram catholicum uenit examen, in qua dicit, Iniquos, id est aduersarios legis odio sibi fuisse; legem uero Domini se dilexisse commemorat, et petit ut ab eius pietate susceptus mala seculi possit euadere, postulans etiam carnem suam timore [mss. A., B., F., timori] dominico debere subdi, ne possit in diuino iudicio  de eius preuaricatione damnari. Hic etiam questio illa caput erigit, cur populus fidelis contra euangelica uidetur aliquid pronuntiasse mandata? Dicit enim: Iniquos odio habui, dum preceptum sit: Orate pro inimicis uestris, benefacite his qui uos oderunt . Sed si tempora consideres, omnia sibi concordare cognosces. Quando enim precepit amare inimicos nostros, aduersitatis feruor et calor iniurie temperatur: ut malum pro malo minime reddere uideamur, ut patientes simus ad omnes contumelias, sicut et ipse qui consputa pertulit, et flagella suscepit. Quando uero martyrii tempus occurrit, iniquos suasores odio habere precipimur, cum et ipsos quoque filios et parentes, si aduersi sunt, alienata debemus uoluntate contemnere. Sepe enim quos  flamma non terruit, quos ferrum non subdidit, necessitudinum blandimenta flexerunt; et ideo dictum est: Si quis uenit ad me et non odit patrem suum, et matrem suam, et uxorem, et filios, et fratres, et sorores, adhuc etiam et animam suam, non potest meus esse discipulus . Contra Deum quippe persona nulla debet recipi; sed ipsius dilectione preposita, decet necessitudines tunc amari, cum eis nulla fidei repugnat aduersitas. Quapropter habita temporis ratione, utraque nobis poterunt absoluta ueritate constare; scriptum est enim: Tempus amplectendi, et tempus longe fieri ab amplexu ; et post multa: Omni rei tempus. Scire autem debemus in hoc uersu argumentum illud esse, quod dicitur in topicis ex contrario, quando  sententiam nostram ex rebus diuersis una propositione concludimus.

uers. 114. Adiutor meus et susceptor meus es tu, et in uerbum tuum speraui. Adiutor pertinet ad implenda mandata, quoniam sine eius adiutorio nec inchoare quidquam boni possumus, nec implere preualemus. Susceptor autem noster [mss. A., B., F., anime nostre] factus est per sancte incarnationis arcanum: qua prestante suscepit hominem, ne peccati lege possit funditus interire. Denique istam susceptionem uide quid sequitur, et in uerbum tuum speraui, id est in deitatis tue presidium summum meum desiderium collocaui, ubi sperare licet, et spes firmissime constituta non decipit, sicut legitur: Quis  sperauit in Domino et confusus est ? et iterum: Sperantes autem in Domino misericordia circumdabit . Sperat ergo Redemptorem gentium uenire, qui mundi maculas possit abstergere, qui uiuificet mortuos, sanet egrotos; et quod ligatum fuerat lege peccati, possit morte ipsa moriente dissolui. Sic in uno uersiculo totius religionis nostre conclusa perfectio est.

uers. 115. Declinate a me, maligni: et scrutabor mandata Dei mei. Sicut heretici, cupientes tamen cognoscere ueritatem, in mandatis Domini nos proficue frequenter exercent, ita ad perscrutandas sacras lectiones obstinati, perstrepere nobis atque impedire noscuntur. Hos declinandos esse pronuntiat, qui insensatis contentionibus Scripturas Domini lacerare  contendunt. Quid enim illic humanus sermo proficiat, ubi talia sunt uota ne credat? Quibus alio loco dicitur: Discedite a me, omnes qui operamini iniquitatem . Remedium est enim, quem conuerti uelle non uideris, uitare si possis. Ipsis enim presentibus dum contentiosa semper malignitate confligunt, dum calumnias exquisita uanitate concipiunt, ad scrutanda mandata Domini idonei non possumus inueniri, ubi totis debemus anime [ed. animi] uiribus occupari.

uers. 116. Suscipe me secundum eloquium tuum et uiuam, et non confundas me ab exspectatione mea. Perfidis effugatis, et malorum hominum conuersatione purgatus, a Domino se petit suscipi, ut possit eius uerbi promissione saluari. Esset enim fortasse temerarium  Domino dicere: Suscipe me, nisi adiungeret promissionem, que nescit aliquando decipere. Sed cum dicit, uiuam, futurum tempus ostendit; hic enim uere non uiuitur, ubi carnis fragilitate peccatur. Exspectatio quoque ipsius erat, ut misericordiam Christi deuotissimus inueniret; quam spem in iudicio uenturo se postulat adipisci: ne confusione deceptus, a sua possit exspectatione fraudari. Sed cum dicit: Ab exspectatione mea, nullum tempus ponit quo exspectare non debeat. Res enim ista in pectoribus sanctis non habet finem, nisi cum pollicitatio superna prouenerit. Sic enim et alibi dicit: Exspectans exspectaui Dominum, et respexit me. Beata ergo exspectatio , ubi est certa promissio. Cur enim defectum spes fidelis sustinere possit, cum  is qui promittit nesciat immutari? Exspectatio itaque sanctorum est celorum regna, 417 angelorum consortia promereri; et quod supra totum est, ipsum [mss. A., B., totum] iugiter uidere, qui in beatorum solet semper corde dulcescere.

uers. 117. Adiuua me, et saluus ero: et meditabor in iustificationibus tuis semper. Quamuis uerba ista sepe uideantur esse repetita, magna nobis tamen assiduitatis istius sacramenta declarantur. Hoc enim ad amplissimum desiderium mentis debet aptari, quod nulla inde poterat intermissione suspendi; quia quamuis accipiamus a Domino, semper rogandus est ut iugiter donet, ne collata beneficia possint a nobis fidei tempore discedere. Non enim repetitum uerbum  otiose debemus accipere, ne uideamur incaute, quod scire nos expedit, omisisse. Addidit, et meditabor in tuis iustificationibus semper. Causam reddit obsequii, ne post susceptam salutem collato munere uideretur ingratus. Sed cum promittit meditari iustificationes semper, salutem suam iugiter desiderat contineri; sic enim faciendo locus tollitur absolute diabolo. Iustificationes enim duplici modo possumus accipere: siue istas quas hic quotidie in peccatorum nostrorum confessione peragimus, ut est illud Euangelii , cum publicanus peccata sua confitens, de templo iustificatus exiuit. Decet enim quandiu in isto seculo sumus, et a peccatis liberi esse non possumus, in ista nos semper iustificatione prosternere. Sed quia sequitur, semper, quod supra omne tempus  esse dignoscitur; ne non tibi uideatur isti seculo conuenire, sed aliquid te delectet de illa eternitate concipere. Meditantur sancti iustificationes Domini semper, quando angelorum choris sua desideria sociabunt; quando laudes Domini perenni exsultatione cantabunt; quando, sicut dicit Apostolus: Corruptibile hoc induerit incorruptionem, et mortale hoc induerit immortalitatem .

uers. 118. Spreuisti omnes discedentes a iustificationibus tuis, quia iniusta cogitatio eorum. Declaratum est cur assumebatur iustificationum Domini frequens assiduaque meditatio. Merito enim timorem mouebat talis secutura sententia; quoniam spernuntur a Domino, qui ab eius iustificatione discedunt. Nam cum sit iustificatio peccatorum mentis pura confessio,  merito superbi spernuntur a Domino, qui tali se remedio sanare despiciunt. Iniusta quippe est eorum cogitatio et uelle peccare, et iustissimo Iudici nolle satisfacere. Merito ergo tales ab absolutionis gratia submouentur, qui toties commoniti, hic pio Domino supplicare tempserunt.

uers. 119. Preuaricantes reputaui omnes peccatores terre: ideo dilexi testimonia tua. Hec sententia nisi diligentius perquiratur, Apostolo uidetur esse contraria. Ille enim dicit: Qui sine lege peccauerunt, sine lege peribunt ; hic autem omnes peccatores terre preuaricatores esse testatur. Nam quomodo potest aliquis esse sine lege, si omnes preuaricatores esse credendi sunt? Preuaricari enim non est, nisi legem transgredi constitutam. Sed utrumque  uerum est, quoniam ab uno ueritatis fonte descendit. Sine lege peribunt, de illa tantum constitutione dicit Apostolus, que tabulis lapideis in monte Sina digito Domini probatur ascripta. Nam et alie leges sunt, per quas populi diuine sententie subiacebunt; ut est illa preuaricatio Ade, de qua nisi Christi beneficio liberetur, humanum genus constat esse iudicandum. Constringuntur etiam gentes per naturalem legem, ne faciant alteri quod nolunt fieri sibi; unde idem dicit Apostolus: Gentes que legem non habent, naturaliter que legis sunt faciunt . uides ergo merito hic dictum preuaricatores omnes esse, qui potuerunt aliquo errore delinquere. Nam siue transgresse primum legis, siue que per Moysen data est,  omnis preuaricator redditur; quoniam ab his nullus terrigena probatur exceptus. Consequens autem erat ut enixius diligeret testimonia Domini, qui preuaricatorum nomine uisus est omnes addicere peccatores. Per ipsa enim testimonia credebat sibi uenire posse remedium, per que ad Christi gratiam desiderio festinante tendebat. Nam cum lex nos addicat, sola gratia est absolute que liberat, ipsa que compeditos soluit, ipsa que de seruis filios facit.

uers. 120. Confige [mss. G., F., infige] timore tuo carnes meas, a iudiciis enim tuis timui. Sciens congregatio spiritualium uirorum, unde humano generi preuaricatio legis supradicta prouenerat, tanquam seuissimum latronem et indomabilem feram, carnem suam non solum religandam, sed etiam configendam,  noua atque inusitata supplicatione deprecatur. Carnis enim uitia sunt terrena delicta, que nos legem transgredi faciunt mandatorum, dum a proposito ueritatis abducunt. Quam merito deprecatur timore Domini debere configi, ne ab eo possit noxia libertate dissolui! Sic uno uerbo significatum est, quemadmodum caro tractari debeat Christiani, et qua pietate contra corpus suum nimie ac uiolenter oraret, exposuit; timore scilicet futuri iudicii, ut hic mortificatum, ibi reddatur eternum: hic temporaliter mestum, illic esset sub perpetuitate letissimum. Et illud inspice quod dicit: timore tuo; casto scilicet atque perfecto, qui non tantum habet ante oculos formidinem uindicte, sed uehementer metuit amissionem gratie, in qua fidelis uiuit, per quam omnis  reficitur Christianus. Sed uideamus qui claui sunt, qui nos in illa Domini crucifixione configunt; caritas utique, que nos facit et tormenta nostra negligere, et mortis ipsius pericula plus amare. Felix qui clauo isto configitur, qui tali uulnere sauciatur. Ipso clauo transfixus est qui dicebat: Mihi uiuere Christus est, et mori lucrum . Ipsa compunctione foratus est qui orabat: Nunc dimitte seruum tuum in pace, quia uiderunt oculi mei salutare tuum . Ad postremum in Canticis canticorum Ecclesia profitetur: uulnerata caritate ego sum . Configi ergo se timore Domini sanctus populus deprecatur, ut moriendo uiuat, qui prius uiuendo moriebatur.

418 uers. 121.---XuI. AIN. Feci iudicium et iustitiam:  ne tradas me persequentibus me. Ad sextam decimam litteram in eternum membra Domini uiuentia peruenerunt, in qua una uoce petunt sacre incarnationis aduentum, tempus esse dicentia, ut ad destruendos superbos diuina potentia debuisset ostendi. Intendamus itaque uerba que dicta sunt, ut arrogantiam sanctis odiosam nulla possit cogitare peruersitas. Facit iudicium quisquis iudicat contra se, et prauitates suas ante examen Domini iusta exsecratione condemnat. Sed ne hoc iudicium adulatorium magis putares esse quam uerum, addidit, et iustitiam, quoniam per iustitiam nos iudicamus, quando delictorum nostrorum uindices sumus. Ipsa est ergo equitas que nos absoluit a pena: ipsa que  liberat a reatu, si nosmetipsos cognoscimus sceleribus inuolutos. Et quoniam peracta fuerat deuote satisfactionis integritas, petit modo ne tradatur peccatoribus, qui peccata damnauit. Hoc est enim quod superius postulauit: Infige timore tuo carnes meas, ut res noxia anime iudicio subderetur, et seruiret potius affixa que lasciuire poterat effrenata. Persequentes uero sunt diabolus cum ministris, qui nos indefecta malitia persequuntur, et traditos sibi crudeli laceratione discerpunt. Meminimus enim que pertulerit Iob ille sanctissimus, quantis cladibus patienter subiacuit, quia illis se traditum esse cognouit. Scimus etiam quanta Ioseph passus fuerit, uel Susanna, dum traditi fuerint manibus impiorum. Hinc etiam quotidie rogamus admoniti: Ne inducas  nos in tentationem . Traduntur quoque peccatores, ut digna commissis flagella patiantur, sicut Apostolus de impiis dicit: Tradidit eos Deus in reprobum sensum, ut faciant que non conueniunt . Et alibi de peccatoribus ait: Quos tradidi Satane, ut discant non blasphemare . Petit ergo populus sanctus, ne tradatur persequentibus se, quibus ideo spiritus irascebantur immundi, quia uidebant ab eis suas immissiones instigationesque damnari. Hoc est odium quod Christi meretur affectum; ab illo enim amari non potest quis, nisi ab eius inimicissimis horreatur.

uers. 122. Suscipe seruum tuum in bonum: non calumnientur me superbi. Suscipe, diabolico brachio impulsus uidetur dixisse, ne corruat. Domini enim  misericordia suscipimur, quando peccatorum nostrorum compulsione percutimur. Apte enim dictum est: Domine, in bonum suscipe, quia in malum se aduersam partem nouerat impulisse. Seruus autem liberationis indicium est. Seruus enim a seruando dicitur, quod eum captum ab imminenti interitu domini sui manus miserata seruauerit. Sic et iste merito se seruum dicit, qui fuerat ab anime deceptione liberatus. Quapropter hic seruus et liberationis professio cognoscitur et honoris. Illius enim non est seruus, nisi qui sanctorum fuerit cetibus aggregatus. Calumniantur autem superbi, quando hereticas contentiones uiolento pondere falsitatis obiiciunt, ut merito se a Domino deprecatus fuerit suscipi, ne eorum potuisset altercatione prosterni. Siue hoc magis de spiritibus  immundis melius dicitur, qui nobis improbe calumniantur; et cum ipsi sint maxime nostrorum criminum rei, nolunt nos concessa uenia liberari; nam cum ipsi decipiant, ipsi nos semper accusant. Sed quid mirum si peccatoribus calumnietur, qui Christo Domino dicere tentauit: Omnia hec tibi dabo, si procidens adoraueris me ? Et illud: Ponam sedem meam ad aquilonem, et ero similis Altissimo . Merito ergo dicitur calumniator, qui dum facit crudelia, pios semper accusat. De ipso enim et alio loco Scriptura dicit: Et humiliabit calumniatorem, et permanebit cum sole . Iustissime itaque petit, ne humilis tradatur superbo, ne simplex calumnioso, ne deuotus ingrato: quoniam  supra ipsos magis atrociter seuiunt, quos minime seducere ualuerunt.

uers. 123. Oculi mei defecerunt in salutare, tuum et in eloquium iustitie tue. Mouere aliquos solet, cur plurali numero posuerit oculos, cum sit unus cordis aspectus; nec potest hoc ad istos oculos carnales referri, qui in illa longinquitate temporis nichil tale potuerunt intueri. Sed quoniam cohors sancta loquitur, quam esse constat Ecclesiam, merito pluraliter dicit: Oculi mei, sicut et alibi de ipsa legitur: Oculi tui sicut columbe super abundantiam aquarum ; et alibi: Oculi tui sicut columbe extra taciturnitatem tuam . Istos ergo dicit oculos in salutare Domini defecisse, propter sanctum incarnationis aduentum, quem tanto desiderio sustinebat,  ut nullam requiem potuisset admittere. Unde merito defecit, quia nullum tempus uacationis accepit. Salutare enim significat Dominum Saluatorem, de quo scriptum est: Saluum fac populum tuum, Domine, et benedic hereditatem tuam . Sequitur, et in eloquium iustitie tue, id est euangelica uerba, que dicturus erat populo credituro.

uers. 124. Fac cum seruo tuo secundum misericordiam tuam, et iustificationes tuas doce me. In assiduis precibus perseuerat, quia petendi nunquam debet esse fastidium, ubi largitas donatoris non potest habere defectum. Infinita petiit, qui sibi bona fieri secundum misericordiam Domini postulauit. Nam sicut illa eterna est, sic eius munera probantur esse perpetua. Bene addidit, seruo tuo, quia statim corruet,  qui alterius esse uoluerit. Iustificationes uero more suo ipsas semper petit, quas iam deuotus accepit. Hanc enim assiduitatem et oratio dominica designat que dicit: Panem nostrum quotidianum da nobis hodie . Iustum est enim, ut iugiter rogetur, qui si non petatur offenditur. Et respice, res iste quali uerborum proprietate distincte sunt. Misericordiam supra se fieri petiit: iustificationes autem doceri se suppliciter postulauit.

uers. 125. Seruus tuus sum ego, da mihi intellectum 419 ut sciam testimonia tua. Quamuis uniuersa que expediunt continuis precibus sint a Domino postulanda, maxime tamen diuinarum Scripturarum intellectus iugiter expetendus est; qui quanto plus percipitur, tanto suauior sanctis mentibus inuenitur.  Sed quia nouit omnipotentem Dominum subiectis suis esse largissimum, dicit: Seruus tuus sum, da mihi intellectum, qui solitus es donare que iuste ac fiducialiter peteris. Nam cum obnoxia se cuncta cognoscant, magni tamen meriti est ipsius famulum nuncupari. Seruus quippe ipsius ueraciter nequaquam dici potest, nisi qui eius famulatur arbitrio. Et uide quid dicat, ut sciam, id est ut accepta retineam. Scire enim illud est, quod in notitiam nostram manifeste ueniens, nulla obliuione deletur.

uers. 126. Tempus faciendi, Domine: dissipauerunt iniqui legem tuam. Preuidens populus deuotus temporibus Antiochi a plebe Iudaica legem Domini cultura demonum polluendam, uelut ad medicum clamat  egrotus tempus esse subueniendi; ne morbis ingrauantibus salus populi potuisset absumi. Dicit enim: Tempus est faciendi, non differendi quod expedit. Iusserat enim per legem et prophetas, ut uerus Dominus reuerentissima deuotione coleretur; sed quoniam hoc in suam perniciem contempsit obstinatio Iudeorum, clamat populus fidelis, Tempus faciendi, id est ut mundo salutaris appareas, peccata dissoluas, mortem uincas, ipsumque diabolum cum sua cohorte prosternas. Hoc est enim Domini facere, predictis temporibus aduenire. Unde et per prophetam dictum est: Tempore accepto exaudiui te, et in die salutis adiuui te . Et Apostolus: Ecce nunc tempus acceptabile, ecce nunc dies salutis . Omnia enim que Dominus facit,  aptissima dispositione complentur; ut ante fieri non debeant, nisi quando ille miseratus indulserit. Hinc est quod nobis semper expedit habere patientiam, exspectare que iussa sunt, rogare que prosunt [mss. A., B., F., promissa sunt]. Tempus autem faciendi nouit ille, qui rector est. Addidit causam cur debeat facere que rogatur, quia Iudei legem dissipauerunt, quam ille eos inuiolabiliter custodire preceperat. Dissipare enim est legem, aliter uiuere quam ipsius precepta monuerunt; et hoc magis facere, quod illa cognoscitur sub omni exsecratione damnasse. Hoc argumentum rhetores inter uiolentissima precepta posuerunt, quando ut preces audiantur, adiuuat tempus aptissimum.

uers. 127. Ideo dilexi mandata tua, super aurum  et topazion. Quantum legem Domini dissipauerat nefanda presumptio, tantum deuotus animus ad mandata eius festinabat implenda. Grandis enim religionis crescit affectus, quoties eam improborum impugnare tentat audacia. Pro hoc enim additum est, ideo. Erat itaque sanctissimo choro super aurum et gemmas, quas pretiosissimas habet humanitas, mandatorum Domini reuerentiam custodire. Istud enim temporaliter humanis blanditur aspectibus: inde autem in eternam requiem mens beata perducitur. Topazion uero, sicut quidam scribere uoluerunt, genus est lapidis, quantum inuentione rarum, tantum mercium quantitate pretiosum; qui duos fertur habere colores, unum auri purissimi, et alterum etherea claritate relucentem: pinguedo rosea, uerecundaque puritas,  uicinus lapidi chrysophrasso magnitudine uel colore; quia maxime lampat cum solis splendore percutitur; omnium gemmarum superans pretiosissimas claritates; in aspectum suum singulariter prouocans oculorum cupidissimam uoluptatem. Quam si polire uelis, obscuras; si nature proprie relinquas, irradiat. Hec regibus ipsis fertur esse mirabilis, ut inter diuitias suas nichil se simile possidere cognoscant. Nasci dicitur in insula Topazion que est prouincie Thebaide, unde et nomen accepit; de quo non sunt multa dicenda: ne quod Scriptura dicit esse contemptibile; nos desiderabile affectata laude faciamus.

uers. 128. Propterea ad omnia mandata tua dirigebar:  omnem uiam iniquam odio habui. Qui super aurum et gemmas legem Domini diligebat, necesse fuit ut ad omnia mandata eius rectissimus appareret. Talia enim negligere non potes, nisi qui diuina fuerit inspiratione correctus; ut aurum habeat uelut terrenas sordes, gemmas ut calculos uiles. Amare siquidem non profutura dementis est; sed illud decet uiros sanctissimos concupiscere, que possint premia nunquam peritura conferre. Congruum ergo fuit ut odisset peruersam uiam, qui meruit amare rectissimam. Iniqua siquidem uia est, que nos perducit ad uitia; recta uero uirtutum, que nobis indulgentiam tribuit et salutem. Sed hoc quam studiose, quam frequenter infunditur! ut intelligamus beatos uiros qualium rerum delectatione pascantur, qui hoc habent  supra cuncta dulcissimum, quod sepius credunt esse repetendum.

uers. 129.---XuII. PHE. Mirabilia testimonia tua, Domine: ideo scrutata est ea anima mea. Septimam decimam litteram sancti populi intrat oratio, asserens aperuisse os suum et attraxisse spiritum, ut eius audiatur oratio, exitusque aquarum transiisse lacrymas pias, quia non sit a Iudeis custodita lex Domini. Et intuere quemadmodum definitionem rei uno uerbo complexus est dicendo: Mirabilia testimonia tua, Domine. Mirabilia plane, quoniam per ea celestis uirtus hominibus terrenis innotuit, et nosse dederunt paruulis unde et angelorum sublimis natura beata delectatione completur. Hec semper scrutari licet, et assidua meditatione perquiri. Hic autem illud timere  non conuenit: Altiora te ne quesieris, et fortiora te ne scrutatus fueris . Ideo enim nobis predicata sunt, ut ea pie atque diligenter noster semper animus indagaret. Altiora enim et fortiora talia dici non possunt, que ut perquirerentur edicta sunt. Hec autem quinta est species definitionis, que Grece , Latine ad uerbum dicitur. Declarata sunt enim que sunt testimonia Domini, id est mirabilia.

uers. 130. Declaratio sermonum tuorum illuminat me: 420 et intellectum dat paruulis. Sermones sunt Domini, quos iustorum prophetauit auctoritas; sic enim scriptum est: Ecce uirgo concipiet, et pariet filium, et uocabitur nomen eius Emmanuel . Et alibi: uidebit omnis caro salutare Dei . Sed istos sermones qui fuerant longi temporis obscuritate reconditi, aduentus Domini illuminatio declarauit, quia per ipsum manifesta sunt facta, que sacris litteris tenebantur abscondita. Tunc enim uerbum caro factum est, uirgo peperit: tunc muti locuti sunt, surdi audierunt, claudi recto incessere uestigio, et cetera miracula que Domino seruiere uirtutum. Hec declaratio obscuritatem nature nostre que iacebat in tenebris, ui sue potestatis illuminare dignata est; et intellectum dedit paruulis, id est qui se humiles atque egentes suis uiribus agnouerunt. Sed isti paruuli non de etate metiendi sunt, sed de simplicitate conscientie, de quibus dictum est: Sinite paruulos uenire ad me; talium est enim regnum celorum  . Ipsis enim hic prestat purum atque innocentissimum intellectum, quibus ibi eternum donaturus est premium.

uers. 131. Os meum aperui, et attraxi spiritum, quia mandata tua desiderabam. si hoc ad litteram uelis aduertere, consuetudo loquentis expressa est. Prius enim os aperitur, spiritus contrahitur, ac deinde in sonum uocis lingue mobilitas adhibetur. Si uero spiritualiter, ut oportet, intelligas, os dicit mentis introitum, qui tunc aperitur, quando aliquid discere festinamus. Attrahit autem spiritum, cum iam munere diuino salutaris desiderii completur affectu, et incipit firma mente uelle, quod ante per gratiam tamen Domini uisus est appetiisse. Aperuit ergo os cordis sui infirmus et paruulus, et attraxit spiritum, id est uirtutem  faciendi, quam per se non poterat adipisci. Sed ut hoc magis ad intelligentie bonum, non ad loquendi officium cognoscas esse premissum, sequitur, quia mandata tua desiderabam. Ardorem siquidem uoluntatis premisit, ut postea consequenter exponeret desideria mandatorum. Consequi quippe non poterat, ut prius se diceret locuturum, et postea desiderare que prosunt.

uers. 132. Aspice in me, et miserere mei, secundum iudicium diligentium nomen tuum. Frequenter Dominus aspicit iratus, sepius intuetur ut perdat, sicut Sodomam et Gomorrham respexit, sicut castra Aegyptiorum. Aspicit etiam propitius, sicut in muneribus fecit Abel. Respexit quoque super filios pauperum, et non spreuit preces eorum . Et ideo ne  in partem susciperetur aduersam, statim subiunxit, et miserere mei; que merito  misericordia dicitur; quia miseris larga pietate prestatur. Nec solum hic hesit fusa precatio, sed addidit, secundum iudicium diligentium nomen tuum. Iudicium quippe est Domini, ut nomen suum diligentibus misericordie largiatur auxilium, ne exspectatio fidelium decipiatur, que ipsius semper consideratione suscipitur.

uers. 133. Gressus meos dirige secundum eloquium tuum: et non dominetur mei omnis iniustitia. Gressus meos significat motus anime; nam sicut per istos de loco ad locum transferimur, ita et in illis quibusdam passibus, siue ad meliora, siue ad deteriora progredimur. Hos sancta cohors secundum eloquium  Domini dirigi postulabat, ne uitiorum prauitatibus seducta, in mortiferos laberetur errores. Secundum eloquium tuum dicit, id est secundum iussa que precipis ad uitam humani generis corrigendam. Sequitur, et non dominetur mei omnis iniustitia. Necesse enim erat ut, si gressus eius secundum eloquium suum Dominus dirigere dignaretur, nulla illi iniustitia preualere potuisset. Et uide quam caute petit ne dominetur eius que non poterat sic excludi, ut ulterius pulsare non posset; sed cum non dominatur euadimus, quia seruitus illa nos precipitat ad ruinam. Nec illud uacat quod ait, omnis iniustitia; scit enim quia si qua horum dominetur intercipit; nec prodest aliquid in multis seruare legem, si eam in aliqua parte  uideamur offendere; scriptum est enim: Si quis totam legem seruauerit, offendat autem in uno, factus est omnium reus .

uers. 134. Redime me a calumniis hominum, et custodiam mandata tua. Calumnia per antiphrasim, id est per contrariam locutionem dicitur capitis alumna, dum magis petat caput alienum, eique contraria sit; sicut bellum quod non est bonum, et lucus qui non habet lucem. Calumnia est enim commentum aliquod periculose falsitatis obiectum, quod bonis semper hominibus studio peruersitatis obiicitur, decolorare contendens quod recta conscientia fuerit actitatum. Hanc patiebantur uidelicet iusti, ut eos ab equitatis tramite studio infestationis [ms. G. et ed., inficiationis] auerterent. Quanta enim, ut antiquiores taceam,  pertulit Dauid, cum Sauli parceret, et apud iniustum regem eo ipso fieret reus, quoniam illi probabatur esse propitius? Qualis illi, rogo, calumnia est excitata, quando iuuencule dixerunt: Saul occidit mille, et Dauid decem millia ? Quapropter calumnie sunt hominum contra ueritatis honorem controuersie requisite; quas merito a se sancta cohors deprecabatur auferri, ut mandata Domini amotis aduersitatibus indagaret.

uers. 135. Faciem tuam illumina super seruum tuum: et doce me iustificationes tuas. Legimus sancti Moysi  uultum ita a Domino fuisse clarificatum, ut eum Isreliticus populus respicere non ualeret; unde uelamine superducto loquebatur ad eos: quia non poterant in ipso celestem conspicere  claritatem. uultus enim Moysi fulgor erat legis, quem illi sustinere non poterant, quia uelatis eam cordibus audiebant. Hoc ergo sanctus populus petit, ut illuminatam Domini faciem possit conspicere, non uelatam; quatenus puri [ed., pura] gratia luminis mereatur afflari, nec iam aliquod patiatur obstaculum, qui ueritatis ipsius desiderabat aspectum. Potest magis cohors sancta desiderare Domini Saluatoris aduentum, cuius facie illuminata sunt tenebrosa peccati: uitam conferens mortuis, et certissima remedia desperatis.

uers. 136. Exitus aquarum transierunt oculi mei, quia non custodierunt legem tuam. Exitus aquarum significat lacrymas copiosas, quas tantas dicit fuisse, ut ipsa quoque fontium fluenta transcenderent. 421  Transeunt plane quando illa sine sensu currunt, ista cordis afflictione funduntur. Nam quod uincere quantitate non poterant, felicissime compunctionis qualitate superabant. Has tunc profundimus, quando peccatorum nostrorum recordatione mordemur. Nam si mandata Domini custodiremus, letitiam utique haberemus, non plorationis ardorem. Sed quoniam talia carnis necessitate uitare non possumus, donet Dominus lacrymas quibus peccatorum sordibus abluamur. Et illud quoque estimo considerandum, quoniam dicit per oculos satisfactionem uenisse, per quos nos plerumque illecebras huius seculi constat attrahere; ut merito per illos culpa mundetur, per quos et excessus admittitur. Qui modus in Scripturis diuinis  frequentissime reperitur, sicut sextus psalmus ait: Lauabo per singulas noctes lectum meum: lacrymis meis stratum meum rigabo . Et alibi: Fuerunt mihi lacryme mee panes die ac nocte . Que figura dicitur hyperbole, quoties relationis qualitas maiore pondere exaggerata profertur. Sancto enim choro sic erat deflendum, ut omnia peccata dilueret copioso imbre lacrymarum.

uers. 137.---XuIII, SADE. Iustus es, Domine, et rectum iudicium tuum. Triumphatrix carnis sue cohors sanctorum ad octauam decimam litteram uenit, in qua iustitiam Domini confitetur, et eloquia eius ignita continua se dicit dilectione uenerari: ad postremum petens intellectum testimoniorum, unde uiuificari debeat in eternum. Sed postquam peccata  sua superius irriguis dixit lacrymis expiata, nunc iudicia Domini fideli mente collaudat, dicens: Iustus es, Domine, et rectum iudicium tuum, qui peccatores se semper iubes affligere, ut eos tua debeat medicina saluare; quia nec illi aliquando probarentur sub letitia corrigi, nec beneficia possent aliter diuina cognosci. Suis quippe meritis putaret datum, si peccator iugiter floreret illesus. Sed utrumque iustum, utrumque dignissimum; quoniam et delinquens per satisfactionem corrigitur, et iudicia Domini humili confessione declarantur. Hoc enim dicto Daniel inter ferocissima leonum ora saluatus est, his uerbis trium puerorum flamma superata est, hanc sententiam Ieremias in Lamentationibus suis frequenter iterauit. Dicamus igitur et nos hunc uersum in quibuslibet periculis,  dicamus in gaudiis; quia talis confessio et ab erumnis eripit, et in prosperitate custodit.

uers. 138. Mandasti iustitiam testimonia tua, et ueritatem tuam nimis. Mandasti, significat precepisti. Testimonia uero sunt  que sub testificatione prolata sunt. Hec continent iustitiam et ueritatem: iustitiam, quoniam equabiliter omnia discernunt; ueritatem, quia promissa retribuunt. Merito ergo tantum amabat, tantum repetebat ista testimonia, quando incomprehensibilis atque reuerenda uirtus Domini per talia concedebatur agnosci. Nimis, ad utrumque potest laudabiliter pertinere, siue ad iustitiam; siue ad ueritatem: quia iustitiam Dominum nimis mandare, profutura districtio est; ueritatem uero nimis animis inculcare, cautela est.

 uers. 139. Tabescere me fecit zelus domus tue, quia obliti sunt uerba tua inimici mei. Tabes est morbi alicuius contracta necessitas, que nos facit paulatim defluere, dum corporis soliditatem penali afflictione consumit; quod sibi accidisse testatur zelo domus Domini, quam non patiebatur perfidorum laceratione uiolari. Zelus enim et in malo et in bono ponitur. In malo, ut est illud: Zelus et inuidia comedit domum Iacob. Et in Actibus apostolorum legitur: uidentes autem Iudei impteti sunt zelo, et iniecerunt manus suas in apostolos . Iste enim ducit semper ad culpas, laqueos nectit, uiam salutis intercipit. In bono uero positum est: Zelus domus tue comedit me . Et Elias dicit: Zelans zelaui pro Domino  Deo exercituum: quia dereliquerunt pactum tuum filii Isrel . Phinees quoque sacerdos cum uideret Hebreum cum Moabitide muliere misceri, zelatus preceptum Domini, utrosque gladio perforauit . Cuius zelus tantum prestitit, ut iram Domini solus auerteret. Iste siquidem zelus tribuit salutem, fidem retinet, pudicitiam seruat, et Ecclesiam Dei gloriosa uiuacitate custodit.

uers. 140. Ignitum eloquium tuum uehementer, et seruus tuus dilexit illud. Ignitum est eloquium Domini, quia purgat corda mortalium mundana fece sordentia; et ut fornacis ardor exestuans metalla decoquit, eorumque uitia necessaria purificatione consumit, ita eloquium Domini, peccatorum maculis detersis, humilium sensus emundat. Isto quippe igne  cor Cleophe ardebat, quando dicebat: Nonne cor nostrum ardens in nobis erat, cum aperiret nobis Scripturas ? Hoc etiam igne succensus Ieremias enuntiat: Et erat ignis flammigerans in ossibus meis . Isto etiam igne et reliqui succensi sunt, qui triumphali caritate floruerunt. Quapropter ignis iste sermo Christi est, sicut ipse in Euangelio dicit: Ignem ueni mittere in terram, et quem [ed., et quid] uolo ut ardeat . Addidit, uehementer, ut hoc non ad mortem exaggeratum crederes, sed ad salutem. Sequitur quoque, et seruus tuus dilexit illud: utique diligebat quod uitam conferre nouerat, et honorem dabat, quod sciebat ad remedium humani generis attributum

uers. 141. Adolescentior sum ego et contemptus:  iustificationes tuas non sum oblitus. Multis sanctis hic uersus uidetur posse congruere. Nam hunc bene accipimus ex persona Ioseph, qui a maioribus fratribus contemptus, tanquam uile mancipium mangonibus uenundatus esse dignoscitur: qui tamen iustificationes Domini in se factas non est oblitus, quando se pia in omnibus uoluntate tractauit. Ille enim cognoscitur liberatoris sui meminisse, qui eius preceptis probatur obedientiam commodare. Hoc etiam Dauid ex persona sua potest dicere, qui ad regni culmina inter fratres suos pro imbecilla etate non sperabatur posse sufficere; sed tamen iste iustificationes Domini tanta deuotione in memoria tenuit, ut ipse Dominus diceret: Inueni Dauid filium Iesse, qui facit omnes uoluntates meas secundum cor meum . Ad postremum quod firmamentum esse totius constat Ecclesie, potest hoc dicere populus adoptiuus, populus gratie, populus nouus, qui etate sequitur, sed fidei dignitate precedit. Unde bene suscipitur loquens per totum psalmum cohors beata sanctorum, que 422 cunctos fideles, cunctos beatissimos probatur amplecti.

uers. 142. Iustitia tua, iustitia in eternum: et lex tua ueritas. Hic uersus et iustitiam Domini et legem adhibita proprietate discernit. Hominum quippe iustitia quantacunque sit, est sine dubio temporalis, ut est iustitia philosophorum, qui se uidentur morum probitate tractare, que sine Dei cultura ueraciter uana gloria nuncupatur. Nam iustitia Domini in eternum  manet, quia quisquis eam custodiuerit, eterna felicitate gaudebit. uidebatur etiam et iustitia Iudeorum, qui litteram potius contuentes, futura in ea putauerunt non esse mysteria. Iustitia uero Domini quam intellexit populus Christianus, in eternum seruat; quoniam ipsa semper eterna est. Ita et de lege arbitror sentiendum, quoniam quicunque eam intelligere meruerunt, celesti ueritate completi sunt. ueritas enim legis est Dominus Christus, qui de se ait: Ego sum uia, ueritas et uita . Quapropter merito definitiue dictum est: Lex tua ueritas, quod est Dominus Christus.

uers. 143. Tribulatio et angustia inuenerunt me: mandata autem tua meditatio mea est. Tribulatio et angustia sanctis uiris magna sunt munera, quia norunt  se pondere talium compressi exsudare peccata, et ad illa gaudia tendere, que non habent finem; sicut Apostolus ait: Quis nos separabit a caritate Christi? Tribulatio, an angustia, an persecutio, an fames ? etc. Hec enim beatis uiris uelut quoddam antidotum est, quod dum aspere bibitur, fomenta [ms. G., momenta; ed., monimenta] salutis operatur. Sequitur, inuenerunt me, quasi exspectantem [ed., expugnantem], quasi fixum, quasi ad earum certamina preparatum. Subiungit quoque illud adiutorium, unde se sine dubio in diuersis passionibus suis nouerat esse curatum: Mandata autem tua meditatio mea est. Quibus enim tribulationibus, quibus angustiis opprimi poterat, qui tali meditatione gaudebat? Nam licet affligeretur corpus inualidum, cruciaretur caro  passibilis, in requiem noscebatur esse transpositus, cuius in Scripturis diuinis erat animus occupatus.

uers. 144. Aequitas testimonia tua in eternum: intellectum da mihi, et uiuam. Iterum per definitionis modum uirtutem testimoniorum designat. Nam si interroges, quid sint testimonia Domini? respondetur, equitas in eternum. Pulchre autem contra tribulationem et angustias, que temporalia esse noscuntur, posita est equitas in eternum, ut tali spe unusquisque contemneret, que temporalia esse sentiret. Sic enim et in superiori littera definiuit: Mirabilia testimonia tua, Domine. Addidit, intellectum da mihi, et uiuifica me. Qui se superius adolescentem dixerat esse contemptum, nunc maturior senioribus inter aduersa petit intellectum, ut agnoscat mundi istius pericula pro uentis transitoriis estimanda. Sic enim uiuificari  poterat, si iudicaret talia non curanda; ut martyrii morte uiueret, et perpetua exsultatione gauderet. O mors illa uitalis, o sanguis purpuris omnibus pretiosior, qui tribulationes et angustias mereris finire, et insuper exspectas celorum regna suscipere!

uers. 145.---XIX. COPH. Clamaui in toto corde meo, exaudi me, Domine: iustificationes tuas requiram. Nonam decimam litteram ingreditur reuerentissimus chorus, in qua iustificationes Domini se pollicetur exquirere, et in uerbo eius anticipata confessione gaudere: adiiciens se cognouisse testimonia Domini in eternum esse fundata. Nunc redeamus ad uersum. Fidelium itaque clamor deuote mentis affectus est,  qui non tantum sermone promitur, sed magna cordis intentione profertur. Clamabat enim populus murmurans Iudeorum, et non exaudiebatur a Domino. Tacebat Moyses, et Dominus ei dicebat: Quid clamas ad me ? scilicet, quoniam illas cogitationes exaudit Altissimus, que pia intentione uoluuntur. Additum est, in toto corde meo: ne reputares aliud cogitandum, quando clamatur ad Dominum. In sola enim religiosa cogitatione totus debet spiritus occupari, ne mens diuisa effectum nequeat impetrare quem postulat. Et intende quid toto corde, quid totis uiribus expetebat, non diuitias seculi, non coniugia nobilium feminarum, non transitorias dignitates, sed iustificationes Domini, quas mens sancta super aurum et topazion semper desiderat, semper exquirit. Nam  quod dixit, requiram, utique quas facere debuisset, non quas tantum lectione cognosceret. Iustificationes enim ueraciter non requirit, nisi ille qui eas deuota mente compleuerit.

uers. 146. Clamaui ad te, saluum me fac, et custodiam mandata tua. Clamorem illum exponit quem superius dixit. Hoc est enim, Clamaui in toto corde meo, quod, Clamaui ad te. Ad illum enim non clamat, nisi qui petitionem suam dirigit toto cordis affectu. Sed cum dicit, saluum me fac, in anima uult intelligi, non in corpore, unde reuera Domini poterat custodire mandata. Neque enim salutem carnis petere poterat, qui libenter corporeis passionibus subiacebat.

uers. 147. Preueni in maturitate, et clamaui: et in  uerbo tuo speraui. Preuenit in maturitate quisquis in annis puerilibus modestiam senectutis anticipat, et ante facit grauissimam mentem, quam possit annorum numerositate canescere. Qualis enim senibus laus est, si deficientes in longo luxu, lassati potius conquiescant? Contra, que gloria est iuuenibus, si in ipso etatis feruore morum regimine temperentur? sicut Ieremias ait: Bonum est uiro, qui graue portauit iugum a iuuentute sua. Sedebit singulariter et silebit, quia sustinuit iugum graue . Sequitur, et in uerbo tuo speraui. Hoc est utique quod in maturitate preuenerat, et clamauit ad Dominum, quia in uerbo ipsius, id est in aduentu Domini Saluatoris fixa mente sperare non destitit. Sancti enim uiri, quamuis desiderio magno flammentur, exspectationi sue ardorem semper adiiciunt, dum tanto plus  uentura felicitas expetitur, quanto amplius eorum exspectatio protelatur.

uers. 148. Preuenerunt oculi mei ad te diluculo, ut meditarer eloquia tua. In superiori uersu preuenisse se dicit in maturitate, significans tempus iuuenilis etatis; nunc autem de hora diei commemorat. Preuenerunt oculi mei ad te diluculo, significans utique oculos cordis sui ante credidisse 423 uenturo Domino Saluatori, quam eius irradiaret aduentus. Diluculo enim significat initium lucis, id est diei monstratus aduentus, quando post tenebras peccatorum quibus hic mundus tenebatur obnoxius, Domini uitalis presentia emicuit; siue resurrectionem Domini  que diluculo facta est; ait enim Euangelium: Et cum esset ualde diluculo, uenit Maria ad monumentum , etc. Sequitur, ut meditarer eloquia tua. Causa redditur cur ante diluculum mens deuota surrexerit, non ut agrum coleret, non ut salutationes potentium preueniret, sed ut Domini meditaretur eloquia, que nunquam possunt pia uota refugere, dum suauitas eorum semper uidetur accrescere, sicut in decima tertia littera dictum est: Quam dulcia faucibus meis eloquia tua!

uers. 149. uocem meam exaudi, Domine, secundum misericordiam tuam, et secundum iudicium tuum uiuifica me. Respiciamus quam mirabili modestia ueri famuli Domini Dominum deprecentur; et intelligamus nichil esse presumendum si aliquid nobis per  Dei gratiam prosperitatis arriserit. Ille enim qui uincens etatem puerilibus annis clamauit ad Dominum, qui diluculo surrexit, semper ad laudes misericordiam petit, et ut uiuificetur exorat, quia in nullis est operibus, nisi in sola Domini pietate presumendum. Cum dicit enim: uocem meam exaudi, Domine, secundum misericordiam tuam, non habet quod contra peccata sua confidenter obiiciat; sed illam tantum petit misericordiam que ex miseris beatos facit, ex captiuis liberos, ex mortuis uiuos, ex temporalibus sempiternos. Sequitur, secundum iudicium tuum uiuifica me, scilicet illo quo supplicantibus parcis, quo se damnantes clementer absoluis. Et cum addidit, uiuifica me, confitetur se mortuum esse lege peccati. uiuificari enim non potest, nisi qui in se propriam  non habet uitam.

uers. 150. Appropinquauerunt [ms. G. et ed., appropiauerunt] persequentes me iniuste; a lege autem tua longe facti sunt. Nouerat propheticus spiritus beatorum que pericula grauiter imminerent; et misericordiam ante petiit, ut in eis nulla possint atrocitate superari. Appropinquant enim persequentes, quando post omnia usque ad carnis lacerationem uidentur accedere; sicut in uicesimo primo psalmo de Passione Domini dictum est: Ne discedas a me, quoniam tribulatio proxima est . Et in Euangelio: Surgite eamus, appropinquauit [ms. G., appropriauit] enim qui me tradet . Pulchre autem addidit propter discretionem, iniuste, quia possunt et persecutionem pati qui rei sunt, in quibus  latrocinia commissa puniuntur, sicut et in Euangelio dicit, Beati qui persecutionem patiuntur , sed addidit, propter iustitiam. Bene autem hic dictum est, iniuste; quoniam patiebantur mala pro bonis; ut quibus salutem predicabant, morti eos putarent esse subdendos. Sequitur, a lege autem tua longe facti sunt. Isti scilicet persecutores quanto ad sanctorum penas appropinquabant, tanto a lege Domini recedebant. Necesse enim est ut deserant iustitiam, qui ad prauas semitas malitiamque festinant, quia Domino proximare non possunt, nisi qui eius regulis obsecundant. Que figura dicitur syncrisis, quoties meliorem causam nostram, quam aduersariorum esse monstramus. Dicit enim se persecutionem  iniuste pertulisse, aduersarios autem a lege Domini factos esse longinquos.

uers. 151. Prope es tu, Domine, et omnia mandata tua ueritas. Contra illam proximitatem uiolentissime persecutionis, uicinitatem Domini sibi dicit esse remedium, unde salutis auxilium nouerat esse uenturum. Dicit enim, prope es, Domine, quia ubique plenus, ubique totus es, non spatiis inclusus, sed ipse spatia cuncta replens atque complectens. Nam cum propheta uellet ostendere ubique eius esse presentiam, alibi dicit: Si ascendero in celum, ibi es [ed., tu illic es]: si descendero in infernum, ades. Si sumpsero pennas meas ante lucem, et habitauero in postremo maris: etenim illuc manus tua deducet me . Sed cum dicit: Prope es, Domine,  confitetur non eum ignorare si peruerse gerimus, nec declinare cum fugimus. Una est ergo salus ad ipsum festinare, quem non possis effugere. Addidit quoque, et omnia mandata tua ueritas. Hoc ille potest dicere qui ueritati, id est Domino Christo credidit, et mandata eius salutari perfectione suscepit. Iudeus autem talia non potest loqui, qui noluit credere ueritati.

uers. 152. Ab initio cognoui de testimoniis tuis, quia in eternum fundasti ea. Ab initio significat a rudimentis seculi, quando a iusto Abel  nomen cepit esse sanctorum, qui innocens a nefario fratre in exemplum Domini Saluatoris occisus est. Cognouit quoque ab initio, quando Melchisedech sacerdotis oblata munera in dominici corporis prefiguratione suscepta sunt. Cognouit etiam ab initio, quando Abraham filium suum in mysterium Domini  Saluatoris obtulit immolandum, et his similia, que sacrarum litterarum lectionibus continentur . Hec sine dubio in eternum fundata sunt, quoniam ueritatis ipsius testimonio comprobantur. Et bene dixit, fundata sunt, quippe que ad fundamentum Christi Domini pertinebant. Ipse enim fundamentum singulare ac solidum est, sicut dicit Apostolus, Fundamentum enim aliud nemo potest ponere preter id quod positum est, quod est Christus iehsu . Unde euidenter apparet, quod sepe dictum est, fideles mente conspexisse Dominum Christum, eiusque sanctum aduentum in prefigurationibus Testamenti ueteris agnouisse.

uers. 153.---XX. RES. uide humilitatem meam, et  eripe me, quia legem tuam non sum oblitus. Ecce iam uicesimam litteram populus uitiorum uictor ingreditur, in qua se petit uiuificari; quoniam mandata Domini summo studio requisiuit. Longe autem a peccatoribus salutem esse commemorat, quia similia non fecerunt. Principium quoque uerborum Domini ueritatem esse testatur. Sed ut ad littere huius principia redeamus, dicit: uide humilitatem meam. Quod hic uidetur ad martyres pertinere, quorum corpus ita ingentibus tormentis affligitur, ut non in ipsis natura hominum, sed uelut pecudum uilitas estimetur. De hac humilitate sequens psalmus dicturus est; Quia multum repleti sumus contemptione ; et, multum repleta est anima nostra opprobrium  abundantium, et despectio 424 superbis. Audi et Apostolum humiliantem se: Ego autem sum minimus apostolorum . Sed ut hanc humilitatem purpureo quodam pallio uestiamus, Dominus quoque dicit: Ego autem sum uermis et non homo, opprobrium hominum et abiectio plebis . De ista humilitate diaboli uicta superbia est, ut ex contraria parte caderet, ne quid se proficuum presumpsisse gauderet. Sequitur, et eripe me; unde scilicet, nisi de penarum urgentium necessitate, de periculo mortis, et quidquid possunt in illa concertatione beati martyres sustinere? Non enim poterat sanctus populus petere liberari se ab otiosa humilitate, cuius erat inclinis ac deuota professio. Legem uero hic illam sententiam dicit, que ait: Omnis qui  se exaltat, humiliabitur, et qui se humiliat, exaltabitur . Quapropter merito se hanc non dicebat oblitum, qui in ea usque ad uite perseuerauit extremum.

uers. 154. Iudica iudicium meum, et redime me: propter eloquium tuum uiuifica me. Hic uersus sollicita pietate querendus est, ne  cohors sanctorum per arrogantiam iudicari quesiisse uideatur: de quibus scriptum est: Iustus in principio sermonis accusator est sui . Sed iudicium suum illud dicit, quo uerbo credidit, quo incarnationem Domini pura mente suscepit. Securum utique iudicium, de quo nullus possit Domini formidare iudicium. Nam in his que per Dei gratiam bene credendo iudicant sancti, securi semper efficiuntur: et merito in eis  examinationem diuinam petunt, quia se in ipsis glorificandos esse cognoscunt. Et respice quam pulcherrime facta denominatio est. Quod argumentum dicitur a coniugatis, quando nomen de nomine concordi assonatione formatur. Sequitur, redime me. Quem redimere poterat, nisi credentem: aut pro quo maxime sanguinem redemptionis effunderet, si fidelis famulus non fuisset? Addidit, propter eloquium tuum uiuifica me. Illo scilicet ubi promittit: Qui credit in me, non morietur, sed habebit uitam eternam .

uers. 155. Longe est a peccatoribus salus, quia iustificationes tuas non exquisierunt. In primo uersu littere huius dixerat eripiendum se a persecutoribus esse, quia legem Domini non fuisset oblitus; nunc aptissima contrarietate a superbis persecutoribus salutem  esse longinquam, quoniam iustificationes Domini minime quesierunt, ut et deuotos spe bone conuersationis animaret, et perfidos proposita damnatione terreret. Quod specialiter intelligendum estimo de Iudeis, qui salutem, id est Dominum Saluatorem, non ei credendo, a se longius effecerunt. Nam ut credere potuissent, iustificationes Testamenti ueteris minime perquirere uoluerunt, in quibus  prefiguratus est Domini Saluatoris aduentus. Merito ergo a salute longe facti sunt, qui respuerunt salutis auctorem. Nam dum illis a Pilato Christus Dominus offerretur, illi latronem Barabbam, quales ipsi fuerunt, dimitti sibi obduratis mentibus elegerunt .

 uers. 156. Miserationes tue multe, Domine, secundum iudicium tuum uiuifica me. Miserationes sunt Domini, per quas afflictis et sauciis diuersis modis subuenire dignatur: sicut Ioseph qui carcereis nexibus tenebatur inclusus; sicut Ionam quem cetus absorbuit; sicut Susannam, quam falso crimine laborantem per sententiam Danielis absoluit; latronem quoque momentanea confessione saluauit; et cetera miserationum genera, que nullius potest explicare notitia. Sequitur, secundum iudicium tuum uiuifica me. Ubique quale iudicium petatur cautissime debemus aduertere, quia non est humane confidentie illud poscere, de quo dictum est: Ne intres in iudicium cum seruo tuo . Iudicium est utique quod petere debemus, quando nos humili  satisfactione prosternimus, quando peccata nostra, remotis excusationibus, confitemur. Tunc enim iudicium est Domini talibus misereri, quod ille bene petit, qui se humiliatum atque supplicem uiuificari secundum iudicium Domini postulauit. Ille enim quando iudicat miseretur, quando miseretur et Iudicat: quia neque sine iudicio miseretur, neque sine misericordia iudicat: cui Psalmigraphus dicit: iudicium et misericordiam cantabo tibi, Domine . Omnes enim uirtutes illi inesse manifestum est, nec ei accedunt aut recedunt in quo substantialiter esse noscuntur.

uers. 157. Multi qui persequuntur me et tribulant me; a testimoniis tuis non declinaui. Exaggeratur nimis seue persecutionis iniuria, quando unus se passum  dicit, quod multi detestabiles intulerunt. Inde et numerosa palma uenit Ecclesie, inde martyrum sanguis toto orbe sacratus est: quia furor seuientium non est in innocentium persecutione letatus. Electorum numerus creuit, quantum se tyrannorum ira succendit. uerum inter hec omnia nullatenus se a testimoniis Domini declinasse testatus est. Gratius enim deuotio suscipitur, que inter uite pericula custoditur.

uers. 158. uidi non seruantes pactum, et tabescebam, quia eloquia tua non custodierunt. Pactum est inter dissidentes affectu gratie definita conditio; a pace dictum, quasi pacis actum. Unde merito utriusque legis constitutum pactum uocatur, quod genus humanum a diuina gratia segregatum in pacem Domini  concordiamque reuocauit. Quapropter pactum Domini est, ut quicunque persecutiones superauerit, gloriosa debeat electione coronari. Hoc illi minime seruauerunt, qui fragili remissione conuersi, in persecutorum suorum gaudia corruerunt. Quod cohors sancta respiciens, affligebatur se fidei socios perdidisse. Et ut nimietatem doloris ostenderet, tabescebam, dixit, quod solet longa egritudine fatigatis corporibus euenire. Sed unde tabescebat ostendit: quia preuaricator nequaquam Domini eloquia custodiuit. Eloquia autem sunt Domini, Qui perseuerauerit usque in finem, hic saluus erit . Siue illud pactum dicit ueteris Testamenti, quando populus Hebreus audiens uerba Domini dixit: Omnia quecunque  locutus est Dominus, et audiemus, et faciemus . Sed ubi deos alienos adorauit, fedissimaque se demonum cultura maculauit, pactum illud prime promissionis detestabili obliuione dereliquit. Quod necesse fuit sanctis uiris usque ad tabem dolere corpoream, qui ciues suos ac parentes eloquia Domini neglexisse cernebant, traditosque in reprobum sensum piissimo dolore luxerunt.

425 uers. 159. uide quia mandata tua dilexi, Domine: in tua misericordia uiuifica me. Intende quemadmodum utrasque causas ornauerit similitudo uerborum. Superiore uersu dixit: uidi non seruantes pactum, et tabescebam; nunc dicit: uide quia mandata tua dilexi; ut ideo mereatur a Domino conspici, quia ille inimicos eius zelo pietatis intendit. Sed postquam  persecutorum seuitiam illataque supplicia memorauit, uenit ad caritatem que cuncta commendat. Nam si non diligens mandata Domini talia pateretur, non erat felix corona, sed uitiosa iactantia, sicut dicit Apostolus: Si tradidero corpus meum ut ardeat, caritatem autem non habeam, nichil mihi prodest . Nam legi Dominice quodammodo uidetur ingratus, si quis tormenta martyrii cum murmuratione pertulerit: sed debet hoc ipsum diligere, per quod se credit ad eterna gaudia peruenire. Dominus enim animorum qualitates gratius respicit, quam cruciatum carnalis passionis intendit; sicut et eleemosynas illas habet gratas, que sub animi hilaritate prestantur. Merito ergo uiuificandum se petebat a Domino, qui uitam seculi pro uera  religione contempserat.

uers. 160. Principium uerborum tuorum ueritas: in eternum omnia iudicia iustitie tue. Principium uerborum tuorum, significare mihi uidetur initium Scripturarum diuinarum. Et quid est aliud nisi inchoatio Genesis, que dicit: In principio fecit Deus celum et terram ? ubi tamen omnia inclusa ac significata noscuntur; nam que sunt celestia celo continentur: terrena uero creata per terre significationem debemus accipere. Sic illud principium uerborum totius ueritatis probatur esse perfectio. ueritas enim a principio uera loquitur, et uerba sua usque ad finem ueritatis adducit. De his enim scriptum est: Celum et terra transibunt, uerba autem mea non preteribunt . Quidquid enim ex illo ueritatis  fonte descenderit, incommutabili uirtute consistit. Nam sicut dictum est: Initium sapientie timor Domini , ita et hic locutionis ordo formatus est: Principium uerborum tuorum ueritas. Et quoniam tetigerat quod in principio gestum est, sequitur et illud quod post mundi istius finem constat esse faciendum, quando iudicia Domini in eterno seculo permanebunt. Dicit enim iustis: uenite, benedicti Patris mei, percipite regnum quod uobis paratum est ab initio mundi. Impiis autem dicturus est: Ite in ignem eternum, qui paratus est diabolo et angelis eius . Que iudicia iustitie ipsius erunt sine dubitatione perpetua, quando sententiam eius nec tempus aliquod mutabit, nec res ulla subuertet.  Sic in uno uersu, et initia nostre fidei, et adhuc uentura conclusit.

uers. 161.---XXI. SIN. Principes persecuti sunt me gratis: et a uerbis tuis formidauit cor meum. uicesimam primam litteram sanctorum cetus ingreditur, in qua persecutiones seuientium caritate Domini sibi dicit esse gratissimas. Septies se quoque in die laudes Domino dixisse commemorat, cui etiam uias suas notas esse profitetur. Principes, hic quoque persecutores debemus accipere, qui cruentas Christianorum insecutiones regnantium auctoritate fecerunt, sicut predictum est: Tradent uos in synagogis suis, et flagellabunt uos, et ante reges et presides stabitis propter me, in testimonium illis et gentibus . Sic enim et diabolum principem  dicimus, qui sibi primatum in sceleribus uindicauit. Gratis, quia nullum uexat religio Christiana, sed magis precepto dominico pro omnibus orat, qui eam nituntur incompetenter affligere; scriptum est enim: Orate pro inimicis uestris, benefacite iis qui oderunt uos . Gratis reuera insecutionem patiebantur a principibus, quando nec contemni, nec eis subtrahi tributa precepta sunt. Dicit enim, Omnibus potestatibus sublimioribus subditi estote, non est enim potestas nisi a Deo . Et in Euangelio de tributo interrogatus Dominus dixit: Reddite Cesari, que Cesaris sunt; et Deo que Dei sunt . Tributum quoque de ore piscis pro se et Petro ipse persoluit ; ut cunctis indubitanter appareat gratis in illos impudentissimam  persecutionem factam, qui se conuersatione innoxia tractare maluerunt. Sed non timendo talia, Domini se subiunxit formidasse mandata; nam cum illi temporale minarentur exitium, iste eternum pauescebat interitum: ne absolutus humana sententia, incurreret eterna iudicia. Illa enim uerba formidabat, que Dominus in Euangelio dixit: Nolite timere eos qui corpus occidunt, animam autem non possunt occidere; sed potius eum timete qui habet potestatem et corpus et animam perdere in gehennam .

uers. 162. Letabor ego super eloquia tua: sicut qui inuenit spolia multa. Comparatio est facta bellantium, qui et hostem se uicisse gaudent, et exuuias multas inuenisse gratulantur. Sed consideremus ille animus pius qua ratione uiris se comparasse uideatur immanibus.  Martyres enim, quamuis humili sorte morerentur, inueniebant spolia multa, quando et premia diuina recipiebant, et ipsos quoque persecutores suos conuersos Domini miseratione gaudebant; ut ipsi magis fierent spolium, qui uitas ademerant innocentium. Et ideo letari se dicit in eloquiis Domini, id est in admonitionibus factis, sicut uictor qui occisorum predam rapere nimia cupiditate festinat Ista enim similitudo ad letitiam triumphantium trahitur, non auiditati effusi sanguinis comparatur. Positum est enim hoc frequenter in litteris sacris ad significationes aliquas exprimendas. Spoliauit quippe Aegyptios populus Hebreorum, cum de longa seruitute Domino prestante liberatus est. Spolia tuli  Dauid, superbiam Golie malitiamque prosternens. Triumphauit ipse Dominus de diabolo, quando alligata fortitudine ipsius uasa mortis eripuit, que transtulit ad salutem. Ipse denique populus Christianus letatus est, tanquam qui inuenit spolia multa super eloquia Domini, que Iudeis non credentibus ad compendium proprie salutis eripuit.

uers. 163. Iniquitatem odio habui, et abominatus sum: legem autem tuam dilexi. Mente condendum est quod amorem bonorum malarum rerum 426 odio comprobauit: quoniam animus noster, si iniquitatem recipere uoluerit, nequaquam se legi dominice sub integritate coniungit, sicut in Euangelio dicit: Nemo potest duobus dominis seruire . Ille autem uerus amor est, qui ueritatis affectum  sic rigida deliberatione custodit, ut omnino exsecretur quod ei potest esse contrarium. Quapropter non hominem iniquum, sed iniquitatem se dicit odisse, quod fas est, atque eam sic abominatum fuisse, ut a se longe redderet alienam; quatenus legem Domini perfecta uoluntate diligeret. Quod argumentum ex contraria rerum diuersitate colligitur. Lex autem Domini est  que sub enigmatibus agebatur, ut sex annis puer seruiret Hebreus, agnus immolaretur anniculus, et his similia, que ad Noui Testamenti possunt significantiam pertinere; que merito se dilexisse commemorat, ne quis ea sub neglectu aliquo crederet audienda.

uers. 164. Septies in die laudem dixi tibi, super iudicia iustitie tue. Si ad litteram hunc numerum  uelimus aduertere, septem illas significat uices quibus se monachorum pia deuotio consolatur, id est matutinis, tertia, sexta, nona, lucernaria, completoriis, nocturnis. Hoc et sancti Ambrosii hymnus in sexte hore decantatione testatur. Si uero spiritualiter intendas, continuationem magis dictam sapienter aduertis, ut est illud: Benedicam Dominum in omni tempore: semper laus eius in ore meo . Sic est etiam hebdomas, que in hoc semper numero reuoluta, longissimum nobis tempus extendit, dum hoc numero clauditur quidquid in mundi istius etate uersatur. Nam et ibi pro infinito ponitur, ubi ait: Septies cadit iustus, et resurgit ; non enim iusto definitus est cadendi numerus: sed hoc est necessarium quotiescunque ceciderit ut resurgat.  Tale est et illud, redde uicinis nostris septuplum in sinu eorum ; hoc est multipliciter. Et apud Moysen: Omnis qui occiderit Cain septuplum punietur , id est multipliciter; et his similia. uerum ut has laudes continuas debeas intelligere, subter adiunxit: Super iudicia iustitie tue: quia parcit uidelicet supplicanti; et sic humilibus pius est, ut non solum culpas dimittat, sed etiam eis eterna premia largiatur.

uers. 165. Pax multa diligentibus legem tuam: et non est illis scandalum. Cum sit Deus imperturbata puritate tranquillus, necesse est ut diligentibus legem eius pacis gaudia concedantur. Sed pax multa, mentis puritas et fidei copia debet intelligi, que contra uitia  decenter opponimus. Ceterum tribulationibus et periculis in hoc mundo subiacet, qui se Domini famulum esse profitetur. Nam et apostolis qui erant diuersa persecutione lacerandi, dicit Dominus: Pacem meam do uobis, pacem meam relinquo uobis ; ut indubitanter appareat famulos Domini tranquilla semper mente frui, quamuis uideantur diuersis corporum afflictionibus ingrauari. Sequitur: Et non est illis scandalum, utique, quoniam qui uere diligit legem Domini, non in ea patitur scandalum, id est aliquid sinistrum; sicut Iudei, de quibus scriptum est: Iudeis quidem scandalum, Gentibus autem stultitia . Scandalum est enim mens offensa aliud sentiens quam monetur, quod a diligentibus legem [ed., Deum] Domini probatur alienum. Totum  enim in ipsa debemus diligere, quidquid noscitur continere; alioquin non amat legem, qui in ea offenditur pro parte uel minima. Sed orandum est, ut Domini misericordia possit intelligi, quod non permittit nostra imbecillitas intueri. Scandalum enim illic pati, hoc est ab electis Domini segregari; sicut omnibus contingit hereticis, qui se ab unitate sancte Ecclesie uitio prauitatis abscidunt.

uers. 166. Exspectabam salutare tuum, Domine, et mandata tua dilexi. uersus iste tali ordine et antiquis fidelibus conuenit et modernis, si utrumque aduentum Domini uelimus accipere. Pertinet enim ad antiquos fideles, si ab illis exspectatum intelligas Incarnationis aduentum. Conuenit autem ad sanctos, qui credere ceperunt post euangelicam iussionem, cum  adhuc futuri iudicii prestolantur aduentum. Quia neque illi mandata Domini diligere potuerunt, nisi desiderassent plenitudinem mandatorum; nec isti mandata amare possent, nisi aduentum Domini Saluatoris timore castissimo sustinerent. Salutare quippe Domini est salus Gentibus attributa, que per angelum predicta est ad Ioseph, quam Simeon in pace remittendus agnouit.

uers. 167. Custodiuit anima mea testimonia tua, et dilexit ea uehementer. Custodiuit, ad tolerantiam martyrii pertinet, ne amittere uideretur quod eius religio continebat. Dilexit uero, ad caritatem tormentis omnibus fortiorem, que flammas uincit, gladios superat, et celesti uirtute cuncta transcendit. Sed ipsa dilectio non utcunque peragenda est, sed uehementer,  quod totius animi nisibus explicatur; ut nec tempore se aliquo subducat, nec animi torpore lentescat. Sic enim ad illud peruenit, quod ait Apostolus: Bonum certamen certaui, cursum consummaui, fidem seruaui. De reliquo reposita est mihi corona iustitie, quam reddet mihi Dominus in illa die iustus Iudex .

uers. 168. Seruaui mandata tua et testimonia tua, quia omnes uie mee in conspectu tuo, Domine. Superioribus uersibus singillatim posuit mandata et testimonia: hic litteram concludens, utrumque coniunxit, ut utraque simul custodita cognosceres. Dicit ergo seruasse se quidem mandata et testimonia; sed cur ea potuerit custodire, subter adiunxit, scilicet  quia omnes uias ipsius Dominus dignatus est intendere, ut non suis uiribus, sed diuine potentie suum posse deputaret. Fuissent enim ceca nocte confuse, nisi eas uerum lumen dignaretur aspicere. Sed hec beatorum omnino uox est, ut ante Solem perpetuum atque lumen eternum uias suas esse fateantur. Negat enim errorem preualere potuisse, qui se respicere luminis profitetur Auctorem. Abscondebat enim post culpam Adam uiam suam, abscondebat Eua, abscondebat Cain necem fratris; nec quisquam eorum poterat dicere: Omnes uie mee in conspectu tuo, Domine, qui se nouerant cognitos interire.

427 uers. 169.---XXII. TAU. Appropiet [mss. A., B., appropinquet] oratio mea in conspectu tuo, Domine; secundum eloquium tuum da mihi intellectum.  Ad uicesimam secundam litteram, Domino iuuante, peruentum est, in qua sanctorum chorus quantum ad finem psalmi uicinus est, tanto se Christo desiderat proximari. Totum enim pertinet ad aduentum Domini Saluatoris, quem fidelium deuotio ineffabili desiderio sustinebat, ut ouem perditam reuocare pietatis sue munere dignaretur. Nam cum petit orationem suam conspectui dominico propinquare, multum longe peccatorum presentiam ab eodem esse monstrauit: quoniam illi nulla fiunt proxima, nisi que purissima fuerint sanctitate purgata. Sequitur, secundum eloquium tuum da mihi intellectum. Petit itaque ut secundum eloquium Domini sapiat, ne per humanam prudentiam uanitate submergat: studiosius se purgans a uitiis, quanto iam fruebatur uicinitate  uirtutis. Non enim intellectum mundanum petiit, sed intellectum secundum eloquium Dei, qui proficit semper ad uitam, cuius est uera cognitio et eterna sapientia. Est autem et intellectus huius seculi, ut quorumdam labor infructuosus inanisque disputatio; scrutantur enim cursus astrorum, uitas hominum in potestate siderum collocantes. Quod si admitti liceat aut doceri, ad Creatoris potentiam non erit recursus, ad quem omnis sensus confugiens noscitur esse perfectus.

uers. 170. Intret postulatio mea in conspectu tuo, Domine; secundum eloquium tuum eripe me. Gradatim ascendit sancta petitio. Nam qui ante dixerat, Appropiet, nunc dicit, Intret. Prius enim fuerat ut appropinquaret, deinde ut ad conspectum Domini intrare potuisset; ut nichil applicemus humane uirtuti,  sed omnia per ipsius gratiam cognoscamus impleri. Sed per hanc presentiam quanta sit uirtus pie orationis ostenditur: quia nos per ipsam presentamur, quando illa conspectibus Domini offerri posse cognoscitur; sicut et alio loco dictum est: Dirigatur oratio mea sicut incensum in conspectu tuo . Et cum superius dixerit, secundum eloquium tuum da mihi intellectum, hic dicitur, secundum eloquium tuum eripe me; ut et ibi superna uideat que desiderat, et hic a terrene concupiscentie labe purgetur. Eloquium siquidem Domini prestat  utrumque, quia nouit nos multiplici uirtute saluare, sicut scriptum est: Quis sperauit in Domino et confusus est .

uers. 171. Eructabunt [* 1Kb] labia mea hymnum, cum docueris me iustificationes tuas. Ructare a rumpendo dictum est, quod digestio quedam stomachi nostri claustra dirumpens, in auras ethereas oris strepitu proferatur. Sed quanto ille prophetarum deliciis fuerat utique saginatus, qui hymnum Domini iucunda exsultatione ructabat? Euaporatio siquidem ista de imis mentibus uenit. Nam cum intus Dominus sensum inopem saginauerit, prouenit ut hymnus eius salutari crapula proferatur. Et notandum quod frequenter eloquium prophetie hoc uerbo significatur; ut est illud: Eructauit cor meum uerbum bonum  ; et illud, Eructabo abscondita a constitutione mundi ; et alibi, Dies diei eructat uerbum . Eructatur ergo hymnus, quando Spiritu Domini repleta [ed., repleti], non ad humani animi sententiam lingua famulatur , sed ad supernum intellectum diuini sensus sermo disponitur. Sequitur, cum docueris me iustificationes tuas. Ordo uerborum talis est: Cum docueris me iustificationes tuas, eructabunt labia mea hymnum. Promittit enim gratiam deuotionis, cum Domini dona susceperit. Quod argumenti genus inter oratores habetur eximium.

uers. 172. Pronuntiauit lingua mea eloquium tuum: quia omnia mandata tua equitas. Sciens sancta cohors  de otioso uerbo reddendam esse rationem, eloquia Domini se dicit pronuntiare querentibus; unde et anime salus acquiritur, et offensionum pericula non habentur. Nimis enim culpabile est, ut cum nobis Scripture diuine tantis plene muneribus offerantur, et tanta miracula Domini ubique prefulgeant, nos, relicto uitali sermone, ad ineptas mundi fabulas transferamur; et sic de noxiis rebus simus solliciti, quasi per ipsas nobis aliquid boni uideatur acquiri. Hinc est quod Scriptura minatur, dicens: De otioso uerbo nos reddituros esse rationem . Quapropter mens sancta Domini pronuntiabat eloquia, unde gloriam magis acquireret, non reatus ignominiam reperiret. Sequitur quare semper pronuntiari debeant eloquia Domini; scilicet, quia  omnia mandata ipsius equitatis honore prefulgent. Et illud aptissime continua uoce pronuntiandum est, quod et loquentem iuuat, et audientium sensus edificat.

uers. 173. Fiat manus tua ut saluum me facias, quia mandata tua elegi. Cum dicit, Fiat manus tua, designat Dominum Saluatorem, qui factus est ex semine Dauid secundum carnem , per quem facta sunt et reguntur uniuersa. Manum enim hic dexteram debemus accipere, quia diuersis nominibus ipse Dominus significatur, sicut Isaias dicit: Et  brachium Domini cui reuelatum est ? Et alibi: Dextera Domini fecit uirtutem, dextera Domini exaltauit me . Quapropter siue manum, siue brachium, siue dexteram dicas, significatur Dominus Christus. Modus autem iste locutionis frequenter inuenitur in psalmis, quem proprium Scripture diuine non immerito dixerimus, ut est illud: Fiant aures tue intendentes in orationem seruitui . Qui modus dicitur optatiuus. Postulat ergo uenire Dominum Saluatorem, per quem cum reliquis se nouerat esse saluandum. Quod autem dicit: Elegi mandata tua, omnia se pericula amore Domini postposuisse testatur. Nullus enim aliquid eligit boni, nisi his contraria contempsisse doceatur.

uers. 174. Concupiui salutare tuum, Domine, et lex tua meditatio mea est. Peruenit ad Christum Dominum  sanctorum manifestior et absoluta deprecatio. Aperuit adunatio beatorum, quod prius per enigmata petere uidebatur. Ipsum enim uidere concupiuerat, quem de utero uirginali illis adhuc temporibus credebat esse uenturum. Et ut sibi hanc scientiam de Scripturis diuinis prouenisse monstraret, sequitur, Et lex tua meditatio mea est. In prophetis enim concupiuerat 428 Christum Dominum, a quibus nasciturum eum cognouerat esse prophetatum; et necesse erat amore magno expeti, quem ante tot secula ad salutem humani generis didicerat indicatum.

uers. 175. uiuet anima mea et laudabit te, et iudicia tua adiuuabunt me. Ad ipsum loquitur quem desiderauerat intueri, promittens animam suam in eternum uiuere, quam salutariter nouerat credidisse.  Laudabit te, cantico scilicet nouo, quod homo ille debet salutariter innouatus. Iudicia uero illa dicit, que se in famulis suis Dominus promisit esse facturum, id est, uenite, benedicti Patris mei, percipite regnum quod uobis paratum est ab origine mundi . Tunc enim perfecte se credit iuuandum, quando erit iustorum numerus ad dexteram collocandus.

uers. 176. Erraui sicut ouis que perierat: require seruum tuum, quia mandata tua non sum oblitus. Licet diuersas personas psalmus iste contineat loquentes, modo fidelissimos ueteris Testamenti, modo noue regenerationis electos, alios martyria sustinentes, alios in lege Domini assidua meditatione constantes; declaratum est tamen in membris Christi Ecclesiam catholicam loqui, quando talis sententia  in fine psalmi dicitur, que sponse Domini conuenire monstratur. Ait enim homo ille generalis qui in Adam errauerat lege peccati, et ad caulas Domini suis uiribus redire non poterat, quoniam munus illud sapientie perdiderat quod habebat, Erraui, quasi a uia tua discessi, et uitiorum inuias solitudines cecus intraui; ut facile direptioni pateat, qui Pastoris sui custodiam non habebat. Et subiunxit illam euangelicam comparationem , sicut ouis que perierat, propter quam pastor eius nonaginta nouem dimisit in montibus, et eam querens Iudaicis est appetitus insidiis: quam tamen ille per crucem suam multiplicans non omittit querere,  nec desinit congregare. Una ouis est cunctorum fidelium sancta congregatio; quoniam unus grex et unus est pastor. Et respice quam infirme rei comparati sunt homines, quando a Christi gratia deseruntur, oui uidelicet erranti, que periculis patet, que direptionibus luporum exposita est, quam non fuga eripiat, nec corporis ualetudo defendat: sed quidquid libitum est insidianti perferat, cum eam uis corporis nulla defendat. Et bene dictum est: Que perierat, ut agnosceres misericordia Domini fuisse repertam, qui errantia recolligit, et perdita bonitate sue pietatis acquirit. Sed illa natura facta imbecillis et omnibus monstrata fragilior, incarnatione Domini omnia uicit, omnia superauit, et omnibus reddita est excelsior, que pridem uidebatur humilior, sicut dicit Apostolus: Cui autem  angelorum dixit aliquando: Sede a dextris meis, donec ponam inimicos tuos scabellum pedum tuorum ? Sequitur, require seruum tuum. Christo dicitur require, quoniam te non potest imbecillitas humana perquirere. Additum est quod sepe quidem dictum est, sed merito cuncta concludit: quoniam iustus iste requiritur, qui mandata eius non probatur oblitus.



Conclusio psalmi.

Amplectendus suauiter omnino psalmus, qui tali confessione finitus est, prolixitate magnus, admiratione profunditatis Oceanus, excellentium rerum amenitate paradisus, quem uirtutum floribus ornatum, per alphabetum Hebreorum sanctorum omnium immarcescibilis corona cantauit. Et ut similitudines aliquas de rebus naturalibus exquiramus;  sicut grues litteris Grecis uolatus suos depingunt; et tanta huius rei uis est, ut quamuis aues apices nesciant, tamen eos naturali institutione componant. uidimus igitur eius sententias quasi stellas clarissimas in celo altissimo collocatas; uidimus amplissimum mare illis piscibus plenum, quos apostolorum retia Domino precipiente traxerunt. Intendamus etiam, quod ordo ipse psalmorum non minima nobis futuri seculi sacramenta declarat. Conueniebat enim ut Ecclesiam de toto orbe collectam, et in Domini laudibus commoratam, graduum cantica sequerentur; quatenus illa similitudo indicaretur, que est in seculi fine facienda. Nam postquam omnium beatorum numerus Domino fuerit prestante collectus, necesse est ut ad illam Ierusalem supernam  beatus populus eleuatus ascendat. Et ideo meminisse debemus eorum alphabetodum, qui completis litteris adnotantur, tertium esse hunc psalmum, id est centesimum decimum, centesimum undecimum, et presentem, qui trino honore signati, perfecte fidei Trinitatem nobis indicare noscuntur. Et merito ad futuram Ierusalem calculus iste deputatur, qui totius integritatis robore communitur. Quatuor uero alphabetodes, id est, uicesimus quartus, tricesimus tertius, tricesimus sextus, et centesimus quadragesimus quartus, qui formati sunt litteris imminutis secundum quatuor cardines mundi, non incongrue Ecclesiam catholicam, que adhuc in isto mundo geritur  indicare noscuntur; quando adhuc imperfecta est, donec predestinatorum numerum competenter acquirat. Sic magnarum rerum mysteria psalmorum istorum noscitur indicare collectio. Est etiam hic psalmus et institutor fidelium quintus , ubi quidquid ad ecclesiasticam disciplinam pertinet, cohors beata cantauit, qui merito tali numero noscitur collocatus. Nam et ipsa arca Ne, que specialiter typum gestauit Ecclesie, centum annis legitur fabricata. Iota uero et Ita  octaui decimi calculi obtinet quantitatem. Sic iste numerus et corone premium, et sancti nominis decus in se continere monstratur.



429 EXPOSITIO IN PSALMUM CXIX.



Canticum graduum.


Noui quidem tituli et mirabiles inchoantur, sed in psalmi superioris explanatione reperti sunt; ut beatitudinem fidelium populorum, quam ille unita meritorum uarietate cantauit, isti in sacramentum Noui et ueteris Testamenti ordinatis quindecim gradibus explicarent. Septenarius enim numerus  significat hebdomadam propter sabbatum ueteris Testamenti: octonarius dominicum diem, in quo Dominum resurrexisse manifestum est, quod ad Nouum pertinet Testamentum. Qui simul iuncti quintum decimum numerum complere noscuntur, inchoata seculi renuntiatione: quoniam mundanas conuersationes tanquam malorum suorum grauamen exhorruit. Hinc quibusdam meritorum gradibus  ascendens, ad perfectam atque eternam Domini peruenit caritatem, que in summo uirtutum fastigio noscitur collocata; quod suo loco euidentius explicamus. Illud tamen estimo commonendum, quod  uaria significatione meritorum et in istis psalmis quindecim gradus ponuntur, sicut in illo templo Ierosolymitano, quod a Salomone notum est fuisse perfectum; ut presens ordo psalmorum, et in illa constructione prefiguratus, uideatur esse predictus. Terrena siquidem illa fabrica celestis templi similitudinem gestare uidebatur. Quapropter cum gradus audimus in psalmis, non terrenum aut corporeis gressibus subeundum nobis aliquid suspicemur, sed mentis accipiamus ascensum. Ideo enim premissum est, Canticum, ut hoc  potius ad anime prouectum applicare debeamus. Sed gradus iste humilitatis est ascensus, confessio peccatorum, sicut in octogesimo tertio psalmo dictum est: Ascensus in corde eius disposuit in conualle lacrymarum . Sic enim istos gradus ascendere merebimur, si pro delictis nostris prostrati, Domino iugiter supplicemus. Sciendum est autem quod gradus isti ascensum tantum, non etiam putentur habere descensum. Nam quod nos cantica graduum uocamus, apud Grecos positum esse cognoscitur, significans gradus istos tantum ad superna tendentes. Quapropter iam beatorum esse credendi sunt, qui prestante Domino nulla possunt deceptione submergi. Unde scalam  illam Iacob pro parte aliqua his gradibus fortasse non immerito dicimus comparandam; illa enim et ascendentes habuit et descendentes: in istis uero gradibus beatorum solus ascensus est. A nonnullis etiam et quindecim anni qui regi Ezechie sunt additi, huic similitudini uidentur aptati, ut hic numerus et ibi perfecte uite cursum indicasse monstretur.



Diuisio psalmi.

Per totum psalmum propheta loquitur. In prima parte clamat ad Dominum, ut liberetur a labiis iniquis et a lingua dolosa. Secunda, uehementer affligitur, quod in hac uita diutius commorans aliena uitia sustinendo, malorum permixtione pregrauatur.



Expositio psalmi.

uers. 1. Ad Dominum cum tribularer clamaui, et  exaudiuit me. Inchoat primus uirtutum gradus; in quo propheta terrena uitia derelinquens, confessione lacrymabili petit se de mundi istius tribulatione liberari. Initium enim prouectus est delicta carnalia relinquere, et sic Domino supplicare. Nam qui unum gradum conscendit, terram utique relinquit, et in quodam adhuc humili loco recipitur, cui eleuatio prima prestatur. Sed iam proculdubio habebit meritum beati, qui uel in isto gradu potuerit inueniri, sicut legitur: Beati quorum remisse sunt iniquitates . Quapropter exauditum se dicit, quoniam in tribulatione clamauerat. Dominus enim nescit differre, quem compuncto corde sibi senserit supplicare, sicut in Isaia legitur: Adhuc inuocante te dicam: Ecce adsum. Et inspice quam sit pulcherrimus  ordo dictorum. Primum posita est tribulatio, deinde exclamatio, tertio exauditio, ut per ordines certos ad Dominum constet uota peruenire fidelium.

uers. 2. Domine, libera animam a labiis iniquis et a lingua dolosa. Positus in illa conualle plorationis  liberari se petit ab imputationibus asperis et blandimentis callida suasione compositis. Nam qui mundum ceperit uitiorum abominatione deserere, prima fronte conuersionis iniqua labia patitur, dum eius propositum sceleratis oblocutionibus irridetur. Dicitur enim ei ab iniquis: Quid te crucias, ut seculi honores fugias, et humana blandimenta derelinquas, ut et istum mundum perdas, nec ibi ad quod desideras aliquando peruenias? Sed hec sunt  in labiis constituta fallacibus: quia nulla uidelicet cordis deliberatione firmata sunt. Postquam ista minus ualuerint, tunc suasores ad dolosa se blandimenta conuertunt, dicentes: Noli te claudere, noli te ieiunio fatigare, restat tempus cum ista facias; qui dum se putant loqui pro corpore, causas anime noscuntur omnimodis ingrauare. Ipsa sunt ergo iniqua labia et lingua dolosa, que prima fronte ille patitur, qui ad Domini iussa transfertur. Sed quamuis leuia putet esse que dicta sunt, inde humanum genus corruit, inde conditionem mortis accepit. Nam cum serpens uenisset ad Euam, primo illi dixit per labia iniqua: Quare precepit uobis Dominus, ut non manducetis de hoc ligno paradisi ? Et cum illa  respondisset, a Domino fuisse prohibitum, ait per linguam dolosam: Manducate, et eritis sicut dii. uides ergo merito summis uiribus expetitum, ut ab his suasionibus propheta liberaretur, unde humanum genus nouerat fuisse deceptum.

uers. 3. Quid detur tibi, aut quid apponatur tibi ad linguam dolosam? Post exclamationem premissam et metum imminentium periculorum, propheta reuertitur ad interrogationem suam, quod facere nimium cogitantes solent. Hesitat, querit contra tam facinus immanissimum, quod sibi remedium crederet esse prestandum, 430 ut opposito quodam munimine, transmissa tela tutus euaderet. Et cum duas res supra posuerit, a labiis iniquis et a lingua dolosa, hic tantum dicit: Ad linguam dolosam, que res  utrumque complectitur. Lingua enim dolosa, et iniqua labia semper assumit. Sed ne tardaret auxilium, medicina sequitur postulata. Que figura dicitur erotesis, id est interrogatio, quando ad exercitationem suam aliquis proponit sibi que ipse respondet.

uers. 4. Sagitte potentis [ms. G. et ed., potentes] acute, cum carbonibus desolatoriis. Ecce illud remedium quod anxius querebat, inuenit; ecce beneficium competens quod et labia iniqua destruat, et linguam dolosam Domini uirtute confundat. Sagitte potentis acute, uerba legis diuine sunt, quibus aut hereticorum, aut subdole blandientium corda, uelut quibusdam iaculis transforantur, sicut scriptum est:  Sagitte paruulorum facte sunt plage eorum . Potentis, quia nulli fas est obsistere quem uirtus uoluerit diuina saluare. Acute, propter celerrimum operationis effectum: quoniam nulla tarditas obiicitur, ubi illa medicina prestatur. Carbones autem desolatorios nonnulli peccatores teterrimos atque malis actibus exstinctos intelligere uoluerunt, quorum formido et recordatio nostra uitia desolare noscuntur; dum metuimus talia committere, que illos cognouimus pertulisse. Potest autem et illud intelligi, ut carbones desolatorios, orationes accipiamus caritatis igne succensas, que nos uitiis ita mundant atque purificant, ut quod in nobis diabolus construxerat, desolatum atque euersum diuino beneficio sentiatur. Siue magis illud est quod Isaias ait: Et  uolauit ad me unus de seraphim, et in manu habebat carbonem ignis, quem forcipe acceperat de altari, et tetigit os meum, et dixit: Ecce tetigit hoc labia tua, et ait: Ecce abstuli iniquitates tuas, et peccata tua circumpurgaui . Quod nunc beneficio sancte crucis efficitur, quando labia nostra Domini recordatione signamus. Nec immerito forsitan signum crucis desolatorium dicimus esse carbonem, quando fugat peccata credentium, cum tamen perfidis uideatur exstinctum.

uers. 5. Heu me! quod incolatus meus prolongatus est: habitaui cum habitantibus Cedar. uenit ad secundam partem, ubi damnans seculi uitia, uitam se penitet habere longinquam. Heu me, sermo dolentis est, quod huius mundi prolixitate fatigetur. Quam  querelam diuersos sanctos habuisse non dubium est, sicut Ecclesiastes dicit: Et laudaui omnes qui mortui sunt super omnes qui uiuunt usque nunc . Apostolus quoque Paulus exclamat: Cupio dissolui et esse cum Christo . Merito ergo et propheta in hac parte congemuit, qui simillimo Domini amore flagrauit. Incolatus autem significat peregrinationem. Incolas enim dicimus qui ad tempus terras alienas colunt, sed a patria sua longe seiuncti sunt. Quod de illis merito dicitur, quorum conuersatio semper in celis est, sed adhuc hic corpore detinentur. Quod autem dixit, prolongatus est, affectum nimium desiderantis expressit. Cupienti siquidem felicem patriam uidere, quamuis hic breue tempus probetur esse, longinquum est. Sequitur, habitaui  cum habitantibus Cedar. Cedar Hebreum nomen est quod nostra lingua interpretatur tenebre. Hoc ad seculi huius pertinet amatores, qui tenebrosis actibus inuoluti, illa magis diligunt unde perire noscuntur. Sed ut uerbi huius breuiter noscamus originem, Cedar Ismel filius fuit, qui genti sue nomen dedit, cuius fines usque ad Medos Persasque prolati [ed., protelati] sunt: hi nunc Sarraceni appellantur. Quo uocabulo competenter significat peccatores, inter quos se adhuc habitare suspirat. Necesse est enim ut bonus animus affligatur, quoties malorum permixtione concluditur. Hoc autem bene dicit, qui in primo gradu constitutus terram contempsit, eamque felici uariatione deseruit.

 uers. 6. Multum incola fuit anima mea, cum his qui oderunt pacem. Repetit cum dolore quem superius dixerat incolatum; ut non solum longus, sed etiam grauis esse uideretur. Et ne istam peregrinationem corporis tantum fuisse iudicares, adiunxit, Anima mea: quia sanctorum mens hic patitur incolatum, ubi sub nulla delectatione habitare cognoscitur. Sequitur causa durissima cur iste incolatus acerbus existeret, ut ipse patiens et benignus cum rixantibus et heretica prauitate distortis in hoc mundo habitare uideretur. Ille enim odit pacem qui non amat Christum, quia ipse pax nostra esse dignoscitur, sicut dicit Apostolus: Ipse est enim pax nostra, qui fecit utraque unum . Et quale est audire illum blasphemari, cui humili semper debemus oratione  prosterni?

uers. 7. Eram pacificus; cum loquebar illis, impugnabant me gratis. Qui superius dixerat: Incola fuit anima mea, cum his qui oderunt pacem: ne putaretur iratus aut aliquibus contentionibus turbulentus, addidit, eram pacificus, cum pacis scilicet inimicis, cum aduersariis suis, cum odio se habentibus, implens illud quod dictum est per Apostolum: Si fieri potest, quod ex uobis est, cum omnibus hominibus pacem habentes . Deinde ipse Dominus in Euangelio ait: Diligite inimicos uestros, benefacite iis qui oderunt uos . Que summa uirtus est utique Christiani, inter turbulenta presentis seculi semper placabilem reperiri. uerumtamen ne ipsa pax noxia uideretur errantibus, dum non prohiberentur  a malis, subiunxit: Cum loquebar illis, impugnabant me gratis. Loquebatur enim pacificus, non persequens, non iniurians, sed honorans uerbis utique blandissimis et suauissimo poculo comparandis. Sed illi qui erant obstinata mente durati, impugnabant gratis quasi inimicum, quasi hostem, quasi male suadentem. Impugnare enim a pugna tractum est, quod furiosis reuera conuenit et superbis. Impugnabatur gratis, dum contentiones falsissimas inflammata iniquitate pateretur. Gratis enim dicimus, quod nullis culpis precedentibus sustinemus, sed sola in nobis nefanda uoluntate grassatur. Ipsi sunt enim a quibus se petiit debere liberari, de quibus ait: A labiis iniquis et a lingua dolosa.



Conclusio psalmi.

 uides prophetam terrena deserentem, iam tenere gloriose uirtutis ascensum, sed tamen adhuc gemere, quod cum malis se cognoscit habitare. Quapropter uideamus qui sit prouectus secundi gradus, quia nobis iam primus, Domino iuuante, monstratus est.



431 PSALMUS CXX.



Canticum graduum.

Sicut nichil est noui quod de istis titulis loqui possimus, ita superest ut de psalmis gradatim ascendentibus dicere debeamus. Primo enim in tribulatione positus propheta, ad exemplum publicani illius qui tunso pectore oculos eleuare non audebat ad celum, liberare se petit a labiis iniquis et a lingua dolosa. Nunc autem respirans ad secundum gradum  prouectus, oculos leuauit ad montes, ad intercessores utique sanctos, quorum suffragio munera superna mereretur. Hoc enim ex persona sua loquitur propheta, qui tamen et ipse mons erat et patriarcha mirabilis. Sed ideo per istos gradus competenter ascendisse se retulit, ut nobis ignorantibus celestium uirtutum genera distincta [ed., districta] narratione monstraret.



Diuisio psalmi.

Propheta  ad celestem Ierusalem diuina largitate conscendens, primo membro ad sanctorum merita eleuasse se dicit oculos suos, ut eorum precibus auxilia postulata mereretur, ne mens ipsius hostili impugnatione succumberet. Secundo ordine indubitanter sibi promittit, quod se integre  nouerat postulasse, docens ut quoties bona fixo corde petimus, concedi nobis sine aliqua dubitatione credamus.



Expositio psalmi.

uers. 1. Leuaui oculos meos ad montes, unde ueniet [ed., ueniat] auxilium mihi.

uers. 2. Auxilium meum a Domino, qui fecit celum et terram. Hinc categoricus syllogismus fotu quodam more auis excluditur ita: Adiutorium meum a Domino, qui fecit celum et terram. Omnis cuius adiutorium a Domino est, qui fecit celum et terram, a uero Deo est adiutorium eius. Adiutorium igitur meum a uero Deo est adiutorium. Nunc uerba psalmi  tractemus. Quamuis esset in secundo gradu iam positus, festinans tamen altiora conscendere, oculos suos propheta se leuasse dicit ad montes, ut ostenderet tanto plus desiderari premia Domini, quanta probantur largitate concedi, sicut in centesimo decimo octauo psalmo inter alia dictum est: Concupiuit anima mea desiderare iustificationes tuas in omni tempore . Et in octogesimo tertio psalmo positum est: Concupiscit et deficit anima mea in atria Domini . Nam cum dicit, Leuaui, ostendit se ad contemplationem aliquam fuisse prouectum. Leuare enim est aliquid ad altiora transferre. Oculos meos, utique cordis aspectum; de quibus scriptum est: Reuela oculos meos, et considerabo mirabilia de lege tua ; et illud, Preceptum  Domini lucidum, illuminans oculos . Nam si istos carnales aduertas, quid potuisset inde proficere, si montes consitos siluis aut saxis squalentibus elegisset intendere? Sed hoc si spiritualiter inquiras, omnino proficuum est; ut oculos cordis sui, siue ad sanctos uiros, siue ad libros diuinos, siue ad sublimes angelos credatur eleuasse, qui magnitudine et firmitate sua uere montes sunt, unde etiam competens sustinebatur auxilium. Sed ne forsitan spem nostram in montibus poneremus predictis, secundus uersus ostendit unde nobis ueraciter uenire possit auxilium: salutari ordine cuncta disponens, quatenus sic speretur in montibus, ut tamen per illos auxilium nobis Dominum prestare noscamus, a quo est necessarium beneficium et salutare  presidium, inconuulsa felicitas, sicut dicit Apostolus: Neque qui plantat est aliquid, neque qui rigat; sed qui incrementum dat, Deus . Et ne putares alterum Dominum, quoniam hoc equiuocum nomen est, dicit, qui fecit celum et terram: significans uerbum, per quod facta sunt omnia.

uers. 3. Non det in commotionem pedem tuum, neque dormitet qui custodit te. Cum superius a Domino sibi uenire presidium postulasset, subito conuersus anime sue loquitur, ut in salutari petitione constanti robore perseueret. Pes enim est pars ultima corporis nostri, imperio mentis locorum nos permutatione transponens. Ad cuius similitudinem cogitationes quoque nostras pedes uocamus, per quas in bonas malasque partes accedimus. Hos ergo pedes,  unde et diabolus lapsus est, unde primus homo corruit, ad animam suam loquens optat propheta, ne peccatorum lubricatione uertantur, et stante corpore ruinam sustinere uideatur in corde. Sed iste lapsus elatio est, que iam prouectos famulos Dei frequenter impellit ad culpam, et dum aliquid sibi uidentur esse, pessimo labuntur errore. Sequitur, neque dormitet qui custodit te. Hoc ab humana consuetudine translatitia figura dicitur. Solent enim custodes fessi furtum pati, quibus grauis somnus obrepserit; nec luminibus clausis uidere queunt, quando gregis damna patiuntur. Subtiliter autem optat anime sue, ne Domino negligente infesti hostis depredatione uastetur. Dormitare autem dicitur Dominus  quando nos in eius fide tepescimus: in quo enim non dormit fides, uigilat Christus. Nam si nos ab eius contemplatione discedimus, ipse quoque a nostra defensione subtrahitur, sicut in illa naui factum est, quando negligentibus discipulis Dominus dormiebat ; sed ubi fides eorum excitata est, Dominus quoque de somno surrexit, et statim ab eis pericula marina submouit. Precatur ergo ut uigilet semper ad Dominum, quatenus intenta supra se lumina sui pastoris habere mereatur.

uers. 4. Ecce non dormitabit neque obdormiet [ed., dormiet] qui custodit Isrel. Hec sententia superioris dicti similitudo est. Optauit enim anterius anime sue, quod hic fideli populo pronuntiat esse seruandum. Isrel enim  interpretatur uir  uidens Deum. Ergo supra eos qui Deum uident, Dominus non dicitur dormitare: quia reuera talis in nobis redditur eius aspectus, qualis in ipso fuerit nostre mentis intuitus. Sed illi ueracissime uident Deum qui non solum eius humanitatem, sed etiam diuinitatis contemplantur absque dubitatione potentiam. Incarnatio siquidem eius est  uerbum caro factum est, et habitauit 432 in nobis : deitas autem ipsius : In principio erat uerbum, et uerbum erat apud Deum, et Deus erat uerbum . Hec qui ita crediderit, erit ueracissimus Isrel; et non dormitabit neque obdormiet, Dominus custodiens eum.

uers. 5. Dominus custodit te, Dominus protectio  tua, super manum dextere tue. uenit ad ordinem secundum, ubi iam sibi confidenter promittit, quod uidebatur fideliter expetiisse. Notandum quoque quod sic ad animam uerba ista diximus fuisse conuersa, ut tamen ad membra Ecclesie aptissima collatione referantur. Dicit enim: Dominus custodit te, ille uidelicet qui fecit celum et terram. Et ne ista custodia aliquid dubietatis habere potuisset, addidit, Dominus protectio tua. Ubi est enim diuina protectio, quis dubitet securam illic esse custodiam? Nam quod dixit, Dominus custodit te, Dominus protectio tua, figura est epembasis, que Latine iteratio nuncupatur. Hanc autem quam memorat protectionem ubi esse possit, euidenter ostendit, id est, super manum dextere  tue. Manus commune nomen est; ita enim et dextera dicitur, et sinistra; sed hic merito dextera ponitur, ubi Dominus omnia prospera promisisse monstratur; scriptum est enim in Prouerbiis: Longitudo dierum et anni uite in dextera eius , quod est eterna felicitas. In sinistra autem eius diuitie et gloria, quod seculi huius bona significat, que tamen ab ipso dari posse non dubium est. Est quoque dextera eius, quando sancti in ipsam partem ad percipienda munera segregantur. Est sinistra, quando peccatores eterna pena damnandi sunt: illi, quia celestia desiderauerunt; isti, quia mundana secuti sunt. Legimus quoque peccatores dexteram sibi fecisse, que tamen sinistra est, de quibus idem propheta in centesimo quadragesimo tertio psalmo  dicturus est: Os eorum locutum est uanitatem, et dextera eorum dextera iniquitatis . Sed illa uere dicenda est dextera, ubi gratia Domini collata monstratur.

uers. 6. Per diem sol non uret te, neque luna per noctem. Elementa quidem ista hanc habent naturam, ut corpora nostra adurant, quando estiuo fuerint calore feruentia. Sed quoniam non est hec prophete uoluntas, ut omnino de qualitate corporis sentiatur, qui animabus uult semper esse consultum, diem et noctem, quod est sol et luna, intelligamus aduersa uel prospera, quibus uita humani generis uaria uicissitudine continetur, sicut et alio loco dictum est: In die clamaui, et nocte coram te ; significat enim totius uite tempus, quia clamandum  est semper ad Dominum. Ergo Dominus non permittit tales in reatum deduci, aut scandalo interueniente peruri, quando eis custodie sue prestat auxilium. Sic enim Isreliticum populum beneficiorum suorum munere custodiuit, ut eum per diem nube protegeret, et nocte ignea columna lustraret. Quod nunc facit occulte in seruis suis, quando eos ab hoste seuissimo in prosperis tribulationibusque defendit.

uers. 7. Dominus custodit te ab omni malo; custodiat animam tuam Dominus. Diuersis modis promittitur diuina custodia, que non solum ab aduersis uindicat, sed etiam beatos facit, et ad celorum regna perducit. Addidit quoque, ab omni malo; sed hoc malum non sic intelligendum est, quemadmodum  mortalitas putat, orbitates suscipere, damnis copiosissimis ingrauari, inopia premi, et cetera que huius seculi amatores estimant esse grauissima. Sed illud malum dicit, quod diuinam gratiam tollit, animam perdit, totasque Domini promissiones euacuat. Et quoniam nouerat hic sanctos uiros doloribus ingentibus fuisse cruciatos, corporisque dispendio ad martyrii premia peruenisse, adiecit, custodiat animam tuam Dominus, quam solam seruat in sanctis, qui corporis detrimento eterne lucis munera consequuntur.

uers. 8. Dominus custodiat introitum tuum et exitum tuum, ex hoc nunc et usque in seculum. Postquam uarie diuerseque optatum est ut Domini misericordia custodiret, uenit ad finem psalmi, et cuncta conclusit.  Dicit enim: Dominus custodiat introitum tuum. Hoc martyribus dictum competenter aduertimus, quorum introitus a Domino custodiendus est, ne aut tormentorum uiolentia cedant, aut blandimentorum illectione seducantur. Quapropter merito optat propheta eorum introitum custodiri, qui sine Domino nullatenus possunt esse cautissimi, sicut in Euangelio dicitur: Dum ueneritis ante principes et potestates, nolite cogitare quomodo aut quid loquamini; dabitur enim uobis in illa hora quomodo aut quid loquamini . Subiungit quoque, et exitum tuum; ubi est tota perfectio, quando usque ad finem uite permanet in eis uera irreprehensibilisque confessio, sicut ait in Euangelio: Qui perseuerauerit usque in finem, hic saluus erit . Ipse ergo tuetur  introitum, ipse custodit et exitum, ut et uera profiteantur martyres, et ut nulla penarum nimietate uincantur. Sed isti consummationi uide quid addidit: ex hoc nunc et usque in seculum: quoniam quicunque perseuerauerit, eterna beneficia possidebit; nec potest illic esse terminus, ubi erit sine fine gaudendum.



Conclusio psalmi.

Quam bene secundus gradus propheticos pedes intitubabili firmitate continuit! quam bene supra se creuit, qui ad merita fortiora conscendit! uideamus quid in tertio gerat, qui hic custodiam Domini magno desiderio postulauit.



PSALMUS CXXI.



Canticum graduum.


Audiuimus gradum, intelligamus ad altiora conscensum; sed iste ascensus firmus est, qui Domino custodiente seruatur; qui quanto meritis proficit, tanto se mentis subiectione prosternit. Ecce iam subleuatur propheta tertio gradu, secundis altior factus, et de ipsa letitia principium psalmi sumpsisse declaratur.



433 Diuisio psalmi.

In prima parte gaudet se propheta commonitum ad supernam Iurusalem esse uenturum, ubi iam sancti secura prosperitate consistunt, et cum Domino, misericordia ipsius largiente, iudicabunt. In secunda parte loquitur ad ciues Ierusalem, optans eis abundantiam pacis, quam se dicit caritate fratrum et  Domini amore predicasse.



Expositio psalmi.

uers. 1. Letatus sum in his que dicta sunt mihi: in domum Domini ibimus. Decora nimis et salutaris causa letitie, que prima fronte premissa est, ut et hilares et attentos redderet auditores. Sed ne more humanitatis mediocre gaudium fuisse sentires, de quo perfecto bono letari se profiteatur ostendit, quia in domum Domini iturum se esse testatur. O digna exsultatio illuc ire contendere, unde nunquam aliquis uelit exire! Sed perscrutandum est quis hec prophete dixerit? Scilicet Spiritus sanctus, qui cordi eius tacita uoce loquebatur. Audierat ergo propheta non aure, sed mente, non sermone, sed diuino inspiramine;  intus enim premonitus, ad hec exsultationis uerba prorupit. Sequitur, in domum Domini ibimus. Domus que iustos tantum recipit, angelos continet, et ipsum creaturarum omnium conspicere meretur Auctorem; domus desiderabilis, domus de uiuis lapidibus fabricata; de qua in alio psalmo dictum est: Unam petii a Domino, hanc requiram, ut inhabitem in domo Domini omnibus diebus uite mee .

uers. 2. Stantes erant pedes nostri in atriis tuis, Ierusalem. Quoniam sibi propheta eternam illam domum dixerat compromissam, iam ipsa prefiguratione futurorum in ea se dicit stare, ad quam desiderabat summo studio peruenire; ut agnoscamus sanctos  uiros, et hic iam in illa Ierusalem animo consistere, qui probantur in preceptis Domini permanere. In illa autem uere dicitur stare, in qua nullus potest cadere. Denique respice quod dicit: Stantes erant pedes nostri. Ibi enim statur, ubi semper firma uoluntate consistitur. Sed istud stare non habet defectum, non aliquo labore conficitur: sed in suo robore perseuerans, nulla lassitudine fatigatur. Sequitur, in atriis tuis, Ierusalem. Hic atria pro penetralibus ponit; atrium enim introitus domus est, in quo commorari nequeunt habitantes. Sed hoc schematice dictum est a parte totum.

uers. 3. Ierusalem que edificatur ut ciuitas, cuius participatio eius in idipsum. Ne Ierusalem quam dixerat terrenam potuisses aduertere, ciuitatem illam  celestem mirabili diuidens subtilitate significat. Dicit enim primum: Ierusalem que edificatur ut ciuitas. Aedificatur plane, que quotidie usque ad mundi consummationem uiuis lapidibus spirituali operatione construitur, id est confessoribus, martyribus et qui Domino sincera mente deuoti sunt. Addidit, ut ciuitas, quatenus similitudinem ciuitatis in illa esse monstraret. Nam cum omnis ciuitas dicatur a ciuibus, uerius tamen illa ciuitas dicitur, que unanimes ciues continere monstratur. Scire autem debemus quod ista que nunc agitur, continet indiscretos populos atque permixtos; illa uero que futura est, solos recipit sine dubitatione perfectos; ista contrarietatibus quatitur, illa iugi securitate letatur; ista plena penitentium, illa nescia lacrymarum; ista spe credit,  illa Deum facie ad faciem uidet, eoque fit ut, cum due ciuitates sint, unus tamen populus futurus credatur esse fidelium. Sequitur apta nimis, sed obscura sententia: Cuius participatio eius in idipsum, id est, ciuitatis istius participatio est in Domino Saluatore, qui est proprie in idipsum. In idipsum quippe significat eternitatem, que nunquam desinit esse quod est, sed semper uno atque eodem modo est: uirtus indefecta, potestas incommutabilis, substantia per se manens, omnia que uult efficaciter potens. Sic et ipse de se Moysi dixit: Ego sum qui sum ; et paulo post: Qui est misit me ad uos ; et in alio psalmo ipsi dicitur: Omnia sicut uestimentum ueterascent, et sicut opertorium mutabis ea et mutabuntur; tu autem idem ipse  es, et anni tui non deficient. Quapropter soli conuenit Creatori esse in idipsum. Nam angelus qui se hoc putauit esse, mox corruit; ille enim ex se non erat quod erat, ideoque in idipsum esse non poterat. Hoc etiam in quarto psalmo dictum est: in pace in idipsum dormiam et requiescam . Quod locutionis genus Scripturarum diuinarum proprium esse cognoscimus. Ciuitatis ergo istius participatio, consortium atque communio est  eum Domino Saluatore, sicut et ipse in Euangelio testatur: Pater, uolo ut ubi sum ego, ibi sint et hi mecum . In illa enim ciuitate erit Dominus, cui sancti erunt  sine dubitatione participes. Hanc ciuitatem Isaias propheta mirabili  laude describit dicens: uocabuntur salutare muri tui, et porte tue letitia. Nec erit tibi sol in lumine diei, neque ortus lune lucebit tibi nocte; sed erit tibi Dominus lumen eternum, et Deus tuus gloria tua. Non enim occidet tibi sol tuus, et luna tibi non deficiet; erit enim tibi Dominus Deus lumen eternum, et complebuntur dies luctus tui, et populus tuus omnis iustus erit, et in eternum hereditate possidebunt terram . Cuius ciuitatis stupenda mysteria apostolus quoque Ioannes in Apocalypsi sua mirabili predicatione distinguit, ut presentiam tuam pene interesse credas, cum tamen alibi te positum esse cognoscas. Quod uero in fine superioris uersus Ierusalem posuit, et hoc in presenti capite geminauit, schema est anadiplosis, id  est congeminatio dictionis; que hoc differt ab epembasi quam in superiore psalmo diximus, quoniam ibi potest sermo post aliqua uerba geminari; hic autem nullo alio intercedente repetitur.

uers. 4. Illuc enim ascenderunt tribus, tribus Domini: testimonium Isrel ad confitendum nomini tuo, Domine. Dicendo, illuc, significat ciuitatem Ierusalem, quam superius dixit: Cuius participatio eius in idipsum. Et ut celestem esse cognosceres, addidit, ascenderunt. Ad quam beati semper ascendunt, quoniam iugi exercitatione proficiunt. Subiunxit tribus, in quibus erat Isreliticus populus distributus; sic enim illi genti ad numerum filiorum Iacob duodecim tribus fuerunt, sicut Romano populo triginta quinque curie. In istis ergo tribubus significat sanctos, qui  Dominum Saluatorem Deum esse confessi sunt; nam ut ab infidelibus tribus istas fidelium 434 segregaret, addidit, tribus Domini, que utique ipsius esse non poterant, nisi ei pura mente credidissent. Alias enim tribus constat fuisse diaboli, que a Christo maluerunt impia uoluntate separari; quibus ipse in Euangelio dixit: uos a patre diabolo estis . uerum quales essent iste tribus Domini breuiter indicauit: Testimonium Isrel, id est, qui testimonium prebeant sanctitati, et sint probatio eorum qui Deum uident. Testimonium enim confirmationem prestat ignorantibus, ut credant esse reuera Dei famulos, qui uiderint beatos uiros actuum probitate conspicuos. Nam ut hoc non haberes ambiguum, subiecit, ad confitendum nomini tuo. Ad confitendum enim  dicit, ad laudandum, quia cum angelis omnes sancti laudes Domini celebrabunt. Ipsum est enim uerum testimonium Isrel, cum laudes Domini deuotissimo amore cantantur. Sic illa futura ciuitas beatitudine sublucenti et honore premisso descripta est.

uers. 5. Quia illic sederunt sedes in iudicio, sedes super domum Dauid. Illos quos superius dixit, Illuc ascenderunt, ne eos crederes minus fortassis honorandos, dicit, Quia illic sederunt. Illic utique, ubi et ascenderunt, et cum Domino iudicabunt. Tantus enim honor sanctis promittitur, ut etiam cum illo celesti iudice iudicare mereantur, sicut et in Euangelio ipse testatur: Sedebitis super duodecim sedes, iudicantes duodecim tribus Isrel . Honorabilis  sessio, dignitas admiranda, per Dei gratiam homines iudices fieri, qui fuerant peccatis facientibus rei! Sed cum Dominus dicat utrumque quod legitur: Ite in ignem eternum; et, uenite, benedicti Patris mei, percipite regnum , etc.; quomodo sancti cum Domino iudicabunt? Cum ipso reuera iudicabunt, quando iam mente purgati, et in contemplatione perfectissima constituti, hoc sine dubio iudicabunt esse faciendum, quod a Domino cognouerint constitutum. uoluntas enim compar audientium, unum facit esse iudicium, quamuis reliqui tacuisse noscantur. Sederunt autem quod dictum est, preteritum tempus ponitur pro futuro, quia omnia uerba Dei sic firma sunt; ut quamuis credantur esse uentura, stabilitate sui estimes esse iam facta. Sed  perscrutemur quid sit hoc quod sedes sedisse dicat? Merito, quoniam sancti uiri sedes sunt Dei; in ipsis enim sedendo gratia eos sue maiestatis illuminat, sicut legitur: Sedes sapientie anima iusti ; et alibi: Super quem requiescit spiritus meus, nisi super humilem, et quietum, et trementem uerba mea? Sequitur, in iudicio, quo scilicet, nisi illo futuro de quo legitur: Pater non iudicat quemquam, sed omne iudicium dedit Filio ? Sed quamuis non posuerit quale iudicium uelit intelligi, absoluta tamen ratione cognoscimus illud esse ubi et sancti sedebunt, et simul cum Domino iudicabunt. Quod in Scripturis diuinis frequenter inuenis dictum, ut non exprimatur res ipsa que dicitur; sed tamen det hominibus intelligendum quod rationabiliter sentiatur,  sicut iam in alio psalmo dictum est: Quis est homo qui uult uitam ? Et in Euangelio Dominus: Si uis uenire ad uitam, serua mandata ; non enim dixit, eternam, quod est omnimodis sentiendum. Hec figura dicitur ellipsis, et quia illi deest necessarius sermo, defectus uocatur. Sed tamen que sint iste sedes, laudando consequenter exponit, dicens: Sedes super domum Dauid. Super domum dicit, super familiam Christi, quia clariores ibi erunt aliqui sanctorum a reliquis fidelibus, sicut dicit Apostolus: Stella ab stella differt in claritate, sic erit et resurrectio mortuorum . Nam si alicui seruorum hic inter confamulos suos de domini sui animo aliquid amplius scire gloriosum est, quanto magis in illa domo Christi potest  esse mirabile aliquam contemplationem Domini plus habere, ut tanto magis ab alio distet, quanto eum diuinitatem eius contigerit amplius intueri. Dauid uero significat Christum, nomen ex parente carnis assumptum. Et intuere quemadmodum ciuitatis illius facta descriptio est, ut diceret quid ibi agendum sit, quemadmodum construitur, qui illuc ascendant, quid ibi acturi sint? Quod schema dicitur characterismos, que Latine informatio uel descriptio nuncupatur.

uers. 6. Rogate que ad pacem sunt Ierusalem, et abundantia diligentibus te. Ad secundam narrationem propheta peruenit, ubi eos alloquitur qui sunt, Domino prestante, iudicaturi. Nomen istud equiuocum  est. In hoc enim loco, Rogate, interrogate significat, non supplicate. Perquirere enim et rimari cuncta conuenit iudicantem; sed hoc ibi non fit sermonibus, neque interrogatione uocis, sed tacita mentis consideratione. Omnes sunt cum Domino  iudicaturi, quando illuminati atque sanctificati illam reuera cognoscent esse ueritatem, quam Dominus proprio ore dicturus est. Pacificos enim querit Dominus: pacificos querit et cohors tota sanctorum, qui caritate plenissimi sunt, qui modestia pollent, qui pia humilitate precelsi sunt. Hec enim et sanctos uult querere, que nouit Dominum posse diligere. Sed istam pacem cuius esse dicit? Ierusalem utique, id est populi fidelis, qui tempore iudicii in pacis eternitate recipitur. Admonet ergo  propheta quod scit esse uenturum; ut illi qui cum Domino iudicabunt, talibus uiris in illa patria congaudeant, qui et hic pacem diligunt, et ibi eterne pacis premia consequuntur. Et quia in fine sententie Ierusalem posuit, conuersus ad ipsam breuissima demonstratione complexus est: Abundantia diligentibus te. Omnia enim bona illis abundare manifestum est, qui diligunt Ierusalem; nam qui hic pauperes fuerint, ibi bonorum omnium diuites erunt; qui hic fragiles, ibi indefecti; qui hic temporales, ibi eterni; et quidquid bonorum esse potest, ista celesti abundantia uidetur inclusum.

uers. 7. Fiat pax in uirtute tua, et abundantia in turribus tuis. Adhuc ad Ierusalem loquitur, cui optat talia qualia scit esse uentura. uirtus quippe ipsius  pax sine dubitatione sanctorum est, que uocatur et caritas; de qua scriptum est: Deus caritas est . Per hanc enim fiunt unum, per hanc templum merentur esse Creatoris; et quidquid eis promittitur, ipsius consideratione prestatur. Pax ista est quam nulla bella concutiunt, quam seditio nulla conturbat: sed sine fine possidebitur quod ibi Christi miseratione confertur. Pax enim a parcendo, siue a pascendo dicta est. Sequitur, et abundantia in turribus tuis. Hec est abundantia de qua superius dixit: Et abundantia diligentibus te. Sed hic per turres aliquid significantius uidetur expressum, ut hanc abundantiam non equalem omnibus, sed intelligeres 435 esse potiorem. Turres enim sunt que obiectu et altitudine sua ciuitates defendunt, et uenientes  inimicos prima fronte suscipiunt. Unde non improbe martyres significatos aduertimus, qui oppositione corporis sui, ciuitatem Dei pia confessione defendunt, et quasi eminentia edificia ita hostibus fidei repugnare noscuntur.

uers. 8. Propter fratres meos et proximos meos, loquebar pacem de te. More perfectorum uirorum pacem predicans, pacis sue signa demonstrat. Dicit enim pacem istam Ecclesie ideo se predicasse propter fratres et proximos suos, ut instructi hac uirtute concordie diligerent ac quererent unitatem. Fecit ergo quod docuit, ut amore fratrum predicaret, quod suadebat [ms. G. et ed., sciebat] omnibus profuturum. Hoc ergo commonet, ut non propter laudes  aut commoda sua quisquam doceat; sed misericordi animo propter fratres laboret et proximos, sicut ait Apostolus: Non querens quod mihi utile est, sed quod multis . Non ergo propter utilitatem suam temporalem locutum se dicit pacem illam futuri seculi, sed propter fratres et proximos, ut eam salutariter desiderantes, unanimitatis se uinculo colligarent [ed., colligerent]. Cum uero dicit de te, ad Ierusalem se adhuc significat loqui, in qua sanctorum cetus est, id est adunatio beatissima populorum.

uers. 9. Propter domum Domini Dei mei [mss. A., B., nostri] quesiui bona tibi. Ne quis putaret alicui rei sic affectum deberi, ut Domini caritatem pretermittere uideretur, addidit quare bona quesiuerit Ierusalem; scilicet quia domus est Domini, ad quem  bene refertur quidquid dilectionis impenditur.



Conclusio psalmi.

Respiciamus prophetam qualia in tertio gradu caritatis uerba profuderit, et in profectu eius, prestante Domino, gaudeamus. Quantum enim sanctorum quis ascendendo proficit, tantum altiora et dulciora uerba depromit.



PSALMUS CXXII.



Canticum graduum.

Libet respicere quemadmodum prophetalis ascensus iste proficiat, et paulatim altiora petens, indicia nobis sue perfectionis ostendat. Nam qui prius ad montes oculos leuauit, nunc ad ipsum Dominum lumina sui cordis erexit: ut qui spiritualibus gressibus  celsiora nitebatur ascendere, diuine se misericordie feliciter proximaret. Pulchrum spectaculum, subire homines ad Deum, pigramque istam molem ad superne gratie premia subleuare! Quod tamen ille solus efficit, qui de sepulcro Lazarum uenire precepit , qui mergentem Petrum porrecta dextera liberauit : qui Eliam atque Enoch uiuentes transtulit , et his similia, que quotidie uirtus Diuinitatis operatur. Istos autem gradus illi conscendunt, qui hic caritate unum sunt. Ad caput enim festinare nequeunt, nisi qui Christi membra esse meruerunt. Quapropter sicut hunc mirabilem ascensum corde respeximus, ita nunc psalmi altitudinem sollicita mente tractemus.



Diuisio psalmi.


Propheta metuens amittere quod tenebat, et cautus ex ipsa parte qua creuerat, primo ingressu perseuerantiam precum deuotus exsequitur, ut suscepta munera diuino premio contineret. Secundo Dominum deprecatur, ut donet ei misericordiam; quia instigatione diaboli ab insultantibus multa patiebatur aduersa; ut quem consortio suo maculare non poterant, saltem superbis despectionibus sauciarent.



Expositio psalmi.

uers. 1. Ad te leuaui oculos meos, qui habitas in celo. [mss. A., B., F., celis]. Salutariter admonetur humanitas ut inde petat auxilium unde inexpugnabile  presidium credit esse uenturum. Nam qui sunt corde pretumidi, et mundana se potestate iactantes, si qua fuerint lesione prouocati, ad diuitias recurrunt, ad patrocinia peritura confugiunt, ut exigant de inimico penam, qui irrogare presumpsit iniuriam. Dei uero famuli patientissima se conuersatione moderantes, quidquid scandali, quidquid tribulationis pertulerint, oculos ad Dominum leuant, et ad illum respiciunt, a quo se ueraciter saluari posse confidunt. Sequitur, qui habitas in celo. Habitare Dominum multis legimus modis, ut est illud in Euangelio: Ego in Patre, et Pater in me . Dicitur etiam habitare in sanctis, ut in Leuitico legitur: Habitabo in his, et ambulabo in ipsis, et ipsi erunt mihi populus, et ego illis in Deum . De quibus et Apostolus  ait: uos estis templum Dei, et Spiritus Dei habitat in uobis . Sic etiam de utroque testatur Euangelium: Ut omnes unum sint, et ego in illis, et tu in me . Legitur quoque in celo sedere Dominum, ut est illud: Celum mihi sedes est: terra autem scabellum pedum meorum , et alibi: Celum celi Domino, terram autem dedit filiis hominum .

uers. 2. Ecce sicut oculi seruorum in manibus dominorum suorum. Respiciamus intrinsecus quid nobis similitudines iste designent. Attendunt serui ad manus dominorum suorum, siue quando per eos desiderant enutriri, ut totius indigentie necessitates euadant; siue quando pro culpis suis uapulare iubentur, donec audiant, parce. Utraque enim ponuntur  in potestate dominorum, siue spes continentie, siue finis aliquando uindicte. Que nos utraque conuenit facere, ut oculos nostros semper leuemus ad Dominum, et cum aliquam indigentiam sustinemus, et cum pro aliquibus uerberamur excessibus. Sed hic uersus et sequens per figuram homeosis depromuntur, per quam minus note rei, ex similitudine eius que magis nota est, demonstratio declaratur.

uers. 3. Et sicut oculi ancille in manibus domine sue, ita oculi nostri ad Dominum Deum nostrum, donec misereatur nobis [mss. A., B., F., nostri]. Quidam et istum uersum sic ad Dominum aptare uolunt, ut ipsum Deum Dominum dicerent, propter illud exemplum: 436 Christum Dei uirtutem, et Dei sapientiam . Sed ne discrepantia sexus aliquibus  abhorreat, potest sub hoc modo fortassis intelligi. Superius de seruis fecit comparationem et dominis; et ne se sexus femineus putaret exceptum, huic [ed., hinc] quoque similitudines alie conferuntur; quia sic attendit ancilla in manibus domine sue, sicut et serui in manibus dominorum suorum. Sequitur autem sententia que sexum utrumque concludit, ita oculi nostri ad Dominum Deum nostrum, donec misereatur nobis. Ita, dum dicitur, similitudo premissa declaratur, ut siue aliquid a Domino prosperum petamus; siue cum tormenta animi uel corporis sustinemus, ad Dominum semper oculos eleuemus. Addidit etiam nostri, ut hoc de se dictum uterque sexus acciperet. Subiecit donec misereatur nobis, ut ostenderet, siue  feminas, siue masculos sub patientia [mss. A., B., F., penitentia] debere beneficia diuina perquirere et ei iugiter supplicare. Istud autem, donec, in Scripturis diuinis homonymum est; interdum quippe significat aliquid temporaliter agi, interdum, semper. Temporaliter, ut est illud in psalmo centesimo nono: Donec ponam inimicos tuos scabellum pedum tuorum . Semper autem significat, ut presens psalmus declarat, donec misereatur nobis, quasi uero oculi nostri in manibus eius esse non debeant, etiam postquam nobis fuerit misertus. Tale est et illud Euangelii, Non cognouit eam, donec peperit filium suum primogenitum , quam constat uirum nullo tempore cognouisse. Quapropter, donec merito hic semper aduertitur, quamuis temporaliter  dictum esse uideatur. Quod locutionis genus inter diuine propria Scripture enumerandum est.

uers. 4. Miserere nobis, Domine, miserere nobis, quia multum repleti sumus contemptione [mss. A., B., F., despectione]. uenit ad ingressum secundum, ubi misereri sibi contemptus et opprobrii sui consideratione deprecatur. Nam ille famulus qui assidua malorum afflictione uapulabat, oculosque suos in Domini miseratione posuerat, erumpit in necessariam uocem, sibique miserendum gemina petitione deplorat, quia corpus eius passionibus, anima laborabat opprobriis. Quod merito ad martyres refertur, qui  uiuacitate animi iniuriam superant passionum. Huic ergo repetite misericordie causa subiungitur, quia multum repleti sumus contemptione.  Replentur enim contemptione, quando Dei famuli uerberibus lacerantur, quando flammis seuientibus exuruntur, quando gurgitibus necantur altissimis; nisi enim contemnerentur abunde, talia non poterant sustinere. Multum repleti, significat abundantiam passionum, quam tamen se cupide ac libenter pertulisse testantur.

uers. 5. Et multum repleta est anima nostra: opprobrium abundantibus, et despectio superbis. Cum superius se repletum dixerit contemptu eorum qui sibi uidebantur esse felices, et hoc corpus suum penali assereret uerberatione laceratum, dicit etiam animam quoque suam opprobriis et despectionibus fuisse completam, ne quid restaret quod non grauissime passionis subderetur iniurie. Opprobrium autem  abundantibus ideo posuit, quia cum persecutores essent diuites ac letantes, uiris sanctis paupertatem suam et humilitatem iniqua inuectione reputabant, dicentes: Quid uobis prodest mundi diuitias non habere, et futura nescio que perquirere, presentia gaudia deserere, et tristitiam plus amare? Ecce ego que uideo, teneo; tu spera que inaniter potius suspicaris. Sequitur, et despectio superbis. Despiciunt superbi humiles, quando tales predicationes eorum audiunt, quibus obedire contemnunt. Nam cum superbi presentia diligant, futura non tractant, et acrius in illos iniquitate sue prauitatis insurgunt, qui regulis Domini seruire contendunt. uerum his in iudicio uenturo fit alterna conuersio; in opprobrium  et despectionem ueniunt abundantes atque superbi, sicut Salomon de talibus ait: Quid nobis profuit superbia, aut quid diuitiarum iactantia contulit nobis ? etc. Sciendum plane quia communis eloquentie ordo poscebat ut diceret: Multum repleta est anima nostra opprobrio abundantium, et despectione superborum. Sed cum dixerit, multum repleta est anima nostra, opprobrium abundantibus, et despectio superbis, hoc uidetur esse proprium Scripture diuine, quod tamen trahi non debet ad uitium, sed quoniam non est adhuc humanis regulis apprehensum.



Conclusio psalmi.

Merito iste qui iam quatuor gradus ascenderat, dementium inuidiam sustinebat, quia res prospere  mordent semper aduersos, dum uanis imputationibus retardari creditur qui anime prouectibus studere monstratur. Intueamur uirum et in precum perseueratione mirabilem, et nullis irrisionibus intepentem; sed diuersas molestias, diuersa uulnera uno medicamine curantem; quod oculos suos leuat semper ad Dominum.



PSALMUS CXXIII.



Canticum graduum.

Gradus istos et in multis unum, et in uno multos ascendere propheta testatur, quando plurali et singulari numero in his psalmis locutus fuisse declaratur. Non iniuria, quia et populus Dei unum corpus est Christi, et plebs iterum deuota per unumquemque  fidelium probatur effusa. Quapropter, siue hoc unus, siue plures loquantur, una tamen decantat Ecclesia. Sed isti gradus in illo sunt itinere constituti, ubi ipse Rex patrie uiam se nobis cognoscitur prebuisse; quam si, ipso prestante, fideliter atque humiliter gradimur, ad eius sancta tribunalia peruenimus.



Diuisio psalmi.

Memores sancti confessores quanta pericula per diuinam misericordiam uelut impetum torrentis euaserint, primo capite fatentur se de tot seuientibus erumnis sola Dei misericordia fuisse liberatos. Secundo, gratias 437 agunt, quia non sunt decepti a persecutoribus suis; sed uersa uice insidie magis ipsorum contrite sunt, eosque constat ereptos.



Expositio psalmi.


uers. 1. Nisi quia Dominus erat in nobis, dicat nunc Isrel. Subita letitia que de preteriti periculi recordatione descendit, solet uerborum ordinem non tenere. Admirantur enim confessores quomodo euaserint insequentes, quemadmodum fragilitatem humanam tormenta non uicerint: quomodo, deficiente corpore, mens fide solidata non cesserit; et exiguam partem uerborum, que de sensu magno descenderat, in capite posuerunt: que tamen subsequenter explanant, ut et periculis tantis [ed., periculi instantis] non tolleretur admiratio, et paulo post sermonum redderetur integritas. Consueta quippe sententia  fuerat dicere: Nullatenus potuimus pericula inflicta superare, nisi quod Dominus erat in nobis. Simul et presumptionis humane perniciosa consuetudo de medio tollitur, quando non diuitie nostre, non consilium, non uirtus nobis subuenisse dicitur; sed miseratio Domini sola nos liberasse monstratur. Sequitur, dicat nunc Isrel. Saluberrimum nimis esse cognoscitur, quod tanta ut fiant [ms. F. et ed., fiat], auctoritate Domini censetur. Nam unde ipsi fuerant saluati, merito reliqui beati gratias agere monebantur. Hec est enim caritatis et unitatis uirtus, ut si quid uni prosperum concedatur, omnes sibi prouenisse congaudeant; rursumque si quid contrarium ingeritur, uniuersi sibi accidisse condoleant. Quapropter quid dicat Isrel, subter adiunxit. Ideoque  qui uult esse Isrel, puro corde dicere talia non recuset.

uers. 2. Nisi quia Dominus erat in nobis: cum insurgerent homines in nos. Et hunc uersum et alios tres qui sequuntur, pii confessores Isrelem commonent dicere, qui in psalmi capite loqui ceperunt; quoniam etsi unusquisque aliquo casu propriis periculis exuitur, ab omnipotente Domino liberatur. Sed quamuis in istis omnibus pendeat una sententia, nos tamen more nostro singulos uersus ponimus, ut quod de alio pro sensu explicando subiungendum est commoneamus. Inchoat itaque secundus uersus pendente sensu , ut dicat se Isrel per Domini gratiam fuisse liberatum, quando eos scelerati homines insequebantur atrociter. Quomodo  enim aut caro fragilis sufficeret, aut mutabilitas humani animi firma constaret, nisi quia Dominus erat in eis? Ille enim quando in nobis est, nec uitio nostre prauitatis abscedit, semper salui, semper manemus illesi, quia persequentium iniquitas non preualet contra eum pro quo se gratia diuine uirtutis opponit. Quapropter intuendum est in his duobus uersibus qui dicti sunt, et in tribus aliis qui sequuntur, figuram esse anaphoram; quoniam eadem uerba per principia uersuum repetita esse noscuntur. Quod schema plurimum ualet ad animos commouendos.

uers. 3. Forsitan uiuos deglutissent nos, cum irasceretur animus eorum aduersum nos. Medietas uersus istius ad superiora respondet. Ita est enim sensus iste iungendus: Nisi quia Dominus erat in nobis, cum  insurgerent homines in nos, forsitan uiuos deglutissent nos. Hic enim distinctionem plenam ponere debemus, ut reliqua nobis iterum absoluta uerborum copulatione respondeant. Nam quod dicit uiuos deglutissent nos, humana consuetudo non est uiuos deglutire contrarios; sed uiui deglutimur, quando aut in hereticas prauitates, aut in profundam precipitationem culparum nefanda prauitate demergimur. Quod sanctis uiris potuisset accidere, nisi eos uirtus superna liberasset. Sequitur medietas uersus huius, quam tamen ad inferiorem sententiam constat esse iungendam. Dicit enim: Cum irasceretur animus eorum aduersum nos. Irasceretur, dixit, quia iustissimas causas non habebant. Ira enim et inuidia iudicio carent, dum  uoluntates suas mente precipiti subsequuntur, sicut et Iob dicit: Stultum occidit iracundia, et paruulum necat inuidia . Quid enim aduersum Dei famulos habere iustum poterant, qui in eis Auctorem omnium contemnere presumebant? Animus, Grecus sermo est , id est quod mobilitas eius uentis celerrimis comparetur: siue quod sanguinem non habeat, utique qui corporalis non est; sicut in libro dictum est, quem de Anima, Domino prestante, conscripsimus.

uers. 4. Forsitan uelut aqua absorbuissent nos: torrentem pertransiuit anima nostra. Simili modo contexti sunt et isti uersiculi. Est enim, si ita legatur, plena et indubitata sententia: Cum irasceretur animus eorum aduersum nos, forsitan uelut aqua absorbuissent  nos. Aquam hic iniquos populos uult intelligi paganorum, qui idolorum culturis, quasi nimia quadam inundatione, terrena corda occupasse uidebantur. Hi seruos Dei absorbere cupiebant, cum in suas culturas Christianos perducere nitebantur. Sed eos uirtus diuina liberauit, que Petro apostolo manum, ne mergeretur, extendit. Aquam uero dixerunt antiqui, a qua sunt omnia, credentes exinde omnia fuisse procreata. Sequitur, torrentem pertransiuit anima nostra. Torrens est  fluuius hibernis imbribus subito concitatus, qui et rapidus cognoscitur et cenosus, quia non puro fonte profunditur, sed terrenis infectionibus sordidatur. Huic merito comparatur seculi istius turbidus cursus, qui nullo ueritatis fonte defluit, sed malorum omnium tempestate  coalescit. Iste torrens est unde bibit et Dominus, de quo iam dictum est: De torrente in uia bibit, propterea exaltabit caput . Merito ergo et Isrel ipsum pertransiisse perhibetur, unde et caput eius potasse predictum est. Sed in his omnibus una est ueraque confessio; quoniam de tantis periculis sola Domini miseratione liberamur.

uers. 5. Forsitan pertransiisset anima nostra aquam intolerabilem. Debemus ad inquirendum esse solliciti, quare ista pars orationis, forsitan, fuerit toties iterata, cum dubitare fidelibus non conueniat mundi pericula per nosmetipsos non potuisse transire, nisi quia Dominus erat in nobis. Hoc enim uera, hoc catholica confitetur Ecclesia; sed usus est magni periculi, ut quoties a maxima clade liberamur, sub dubitatione  dicamus: Putas euasimus? cum nos nequaquam euasisse dubitemus. Nam et alibi in re certa sic ponitur: Nisi quod lex tua meditatio mea est, tunc forsitan periissem in humilitate mea . Tobias quoque propheta sic ait: Conuertimini, peccatores, et 438 facite iustitiam coram Domino; quis scit si uelit uos, et faciet uobiscum misericordiam ? Et alibi scriptum est: Et eleuate cum fletu oculos uestros in celum, forsitan miserebitur nostri Dominus, et saluabit uos . uides tantis locis positum, forsitan, ubi non erat ullatenus ambigendum; unde non merito hanc uerborum titubantiam, sed fidei magnam absolutamque constantiam proprium Scripture diuine dicimus;  quod usus mundanus in rebus dubiis atque incertis tantum ponere consueuit. Quapropter aliquid huiusmodi dictum, non est defectus robustissime fidei, sed exaggeratio magna periculi. Nam cur dubitarent aquam intolerabilem euasisse animas suas, cum ipsi in superioribus professi sunt: Torrentem pertransiuit anima nostra? Subiecit, aquam intolerabilem. Ipso modo aquam intolerabilem dicit, quam se tolerasse professus est. Aliter enim euadere non potuit, nisi confortatus per Dei gratiam omnia tolerasset. Intolerabilis ergo aqua dicitur, quando nostra infirmitas cogitatur. Nam peccatorum gurges criminumque tempestas tolerari non potest, quando a defensione Domini segregatos inuenerit. Econtra omnia tolerabilia fiunt, cum Deus in sanctis suis habitat; tunc enim  nec error subripit, nec luxuria trahit, nec superbia uentosa preualet, nec hostis antiqui suggestio maligna grassatur.

uers. 6. Benedictus Dominus, qui non dedit nos in captionem dentibus eorum. uenerunt pii confessores ad narrationem secundam, in qua Domino gratias agunt, quia minime pro inimicorum uoluntatibus corruerunt; sed illi potius contriti sunt, qui eos perdere maluerunt. Et uide quemadmodum inimicorum uoluntas seua describitur, ut more ferarum humanam innocentiam dentibus appetere uiderentur. Quod etiam de diabolo dictum est: Inimicus uester diabolus tanquam leo rugiens circuit, querens quem deuoret .

uers. 7. Anima nostra sicut passer erepta est de laqueo  uenantium.

uers. 8. Laqueus contritus est, et nos liberati sumus. Bene istud sancti dicunt, quorum etsi corpus afflictum, anima tamen, Domino custodiente, seruata est. Passer enim  auis est omnino cautissima, in parietibus habitans, que insidias positas solerter euitat, nec facile capitur, que ad escas querendas semper noscitur uenire sollicita. Laqueus est autem uenantium, mundi istius quelibet dulcedo proposita, in qua tunc capimur, quando suauis esse iudicatur, sicut de mulieribus scriptum est: Oculus meretricis laqueus peccatoris . Sic de auaritia, sic de superbia, sic de cunctis uitiis sentiendum. Sed uide quid adiecerint, contritum laqueum, et se fuisse liberatos. Reuera, quia se grauat  qui alium onerare festinat; et sicut legitur: Ipse in foueam incidit, qui eam alteri parare contendit . Preterea respice quod non ruptum, sed contritum laqueum dicit. Contritum enim nec loreum aliquid, nec stupeum dicimus, nisi quod alicuius metalli duritiam habere monstratur; et ideo contritus dictus est, ut in ipso ostenderet fortitudinem passionis, et potentiam liberantis. Quapropter contrito laqueo, merito se dicunt esse liberatos, quando insidiatores perducuntur ad nichilum, cum capere nequeunt quos decipere tentauerunt.

uers. 9. Adiutorium nostrum in nomine Domini, qui fecit celum et terram. Reddunt causam quare laqueus ille contritus est, quia nichil illi preualere  potest aduersum, cui diuina uirtus prestat auxilium. Quid dementes queritis, contra illius seruos insidias tendere, quem audistis celum et terram iussione momentanea condidisse? Facile illi est insidias uestras [ed., nostras] destruere, qui consueuit iniqua omnia cum uoluerit dissipare.



Conclusio psalmi.

Quam bene in quinto gradu confessorum ascendit beata deuotio, ut qui corporeos sensus, iuuante Domino, superare ualuerunt, quinarii loci prouectione gauderent! Sed hi ne caderent, ne corporis infirmitate titubarent, illa humani generis remedialis prestabat humilitas, ut spem suam totam in Domino ponerent, nec sibi boni aliquid ruinosis presumptionibus applicarent.



PSALMUS CXXIu.



Canticum graduum.


Sciens Dominus infirmitatis humane labilem gressum, iter istud uirtutum quibusdam gradibus fabricauit, ut securius ad ardua tenderet desiderium nostrum, cum uestigium poneretur in plano. Sic enim calcamus dorsa graduum, ut inequalem non patiamur ascensum. Sed quamuis scala ista salutaris competenti remedio uideatur esse constructa, nulla tamen firmitate consistimus, nisi illic Domini regimine teneamur [mss. A., B., F., tueamur]. Que tamen ascensio fit mente, non corpore. Nam in uno magis loco sedentes, et cellule situ retrusi, efficacius istos gradus ascendimus, quam si per hominum ora uolitemus;  et ideo clamat propheta nobis esse in Domino confidendum, ne laboremus incassum.



Diuisio psalmi.

Conscendens propheta senarium gradum, qui perfectus habetur in disciplina numerorum, populum fidelem prima commonitione confirmat, dicens nullatenus commoueri posse, qui confidentiam suam in Domini uirtute posuerunt; reddens causam, quare peccatores supra sortem iustorum non permittat excrescere. Sec undo deprecatur, ut rectis prosperitas prauis uindicta proueniat.



Expositio psalmi.

uers. 1. Qui confidunt in Domino sicut mons Sion: non commouebitur in eternum, qui habitat in Ierusalem.  Generaliter cunctos alloquitur sermo propheticus, quoniam qui hic fuerint in uera religione constantes, et spem suam in Domini defensione posuerint, sicut Sion, Ierosolyme mons, ita firmissima soliditate consistunt. Sed hic nominis est interpretatio perquirenda. Sion enim dicitur speculatio 439, que conuenit Pastori Domino Iesu Christo. Non enim tante maiestati insensatum aliquid poterat comparari, nisi sub aliqua significatione probabili, quod in Scripturis diuinis frequenter inuenies; nam et alibi dictum est: Montes exsultauerunt ut arietes, et colles uelut agni ouium ; et his similia. Dicit ergo de homine, qui confidit in Domino, non commouendum esse in eternum, sicut montem Sion; cum  tame n et ipsum in fine mundi credamus inter cetera commutari. Sed ille Sion, id est Dominus Christus non commouebitur, qui hac significatione declaratur. Et considera quia supra posuit, qui confidunt; et postea singulariter dixit, non commouebitur; uidelicet ut numerosam Christiani populi ostenderet unitatem. Addidit, qui habitat in Ierusalem. Cum sciamus Ierusalem a diuersis gentibus funditus fuisse subuersam, eiusque ciues frequenter ductos esse captiuos, quemadmodum hic habitatores eius dicit nullatenus commouendos? Sed hic quoque Ierusalem, celestem patriam debemus aduertere, que significat uisionem pacis: de qua nullus potest ullo modo commoueri, qui meruerit in eius soliditate constitui. Sic enim nobis ueritas patet, et ratio absoluta constabit, si  nomina huiusmodi ad congruam significantiam transferamus.

uers. 2. Montes in circuitu eius: et Dominus in circuitu populi sui, ex hoc nunc et usque in seculum. Sic forma terrene Ierusalem presenti uersu describitur, ut illa nobis celestis patria potius indicetur. Etenim Ierusalem ista, quamuis et ipsa in monte sit, circumiectis montibus, in medio constituta, que celsis cacuminibus uelut quedam area circuitur. Hec forma dictionis Grece dicitur topothesia, Latine loci positio. Montes enim et in bono et in malo ponuntur, quoniam utrique super communem naturam magna altitudine preeminere cernuntur. In malo sunt positi: In Domino confido: quomodo dicitis anime mee: Transmigra in montem sicut passer ? In  bono: Suscipiant montes pacem populo tuo, et colles iustitiam . Sicut et hic montes sanctos uiros designant, qui Ierusalem illam celestem quaquauersus inhabitant. Nam ut beatos uiros debuisses aduertere, sequitur, et Dominus in circuitu populi sui. Ille enim non circuit, nisi quem sibi fidelem esse cognoscit; circuit enim ad eterne defensionis auxilium, et totius honoris cumulum conferendum. Adest enim per ineffabilem naturam suam ubique totus, omnia penetrans, cunctaque continens; nec more creaturarum, ut alibi sit aliunde discedit; et cum tamen omnia compleat, bonis presens, malis absens esse dignoscitur. Quod de tota Trinitate intelligere ac credere sine dubitatione debemus. Nam quod adiecit, ex hoc nunc, istud seculum significat, de quo dicit  Dominus: Ecce ego uobiscum sum omnibus diebus usque ad consummationem seculi . Usque in seculum, illud dicit, ubi iam sanctis potentissima maiestate sui luminis apparebit. Sed cur prebeatur ista defensio consequenter exponitur.

uers. 3. Quia non derelinquet [mss. A., B., relinquet] Dominus uirgam peccatorum super sortem iustorum: ut non extendant iusti ad iniquitatem manus suas. uirga boni malique potestas significatur. Sic enim in bono dictum est de ipso Domino Saluatore: uirgam uirtutis tue emittet Dominus ex Sion ; et dominaberis in medio inimicorum tuorum . Accepit etiam Moyses uirgam, de qua miracula numerosa faciebat. Datur siquidem et illis  in malo, qui semper fideles studio prauitatis affligunt; nam et persecutores sunt uirga martyribus; item et iracundi domini famulis suis, ut fuit Pharao, Nabuchodonozor, et ceteri qui asperrima dominatione regnarunt. Sed hanc iniquam potestatem non permittit Dominus diutina libertate grassari; ut intelligant fideles ad patientie sue probationem hoc superbis breuissimo tempore fuisse concessum. Poterant enim serui Dei animos suos ad iniquitates forsitan extendere, si persecutionem crederent longis temporibus permanere. Sors uero iustorum est hereditas Domini, id est religio Christiana, supra quam non sinit diutius crudeles tyrannos insurgere, ne possint Ecclesiam Domini longissima persecutione conterere. Dicendo enim, non derelinquet, significat  quoniam, etsi ad tempus tentatio permittatur, non tamen libera in sua potestate deseritur, cui potius finis malus et lamentabilis preparatur interitus.

uers. 4. Benefac, Domine, bonis, et rectis corde. Confirmato populo et fidei firmitate solidato, uenit ad secundam partem, in qua breuiter Dominum deprecatur, quod scit eum esse facturum; ut bonis bona, malis digna restituat. Boni autem sunt homines, cum gratia diuina preuenti, ceperint desiderare et implere que iussa sunt. Legimus enim: Nemo bonus, nisi solus Deus . Sed utrumque uerum, utrumque perfectum est. Nam si nostris uiribus relinquimur, mali sine dubio comprobamur; si diuina misericordia suffragante respicimur, donec obedientes sumus, boni utique reperimur. Sequitur, et rectis corde. Rectis corde  sunt qui Dominum sequuntur, non preire contendunt, ut Petro apostolo dictum est humana sapienti: Redi retro, Satanas . Illi enim qui precedere uolunt, errare non desinunt; qui subsequi desiderant, rectis corde sine dubio comprobantur. His igitur optat propheta bonum fieri, qui nesciunt a Domino praua uoluntate separari.

uers. 5. Declinantes autem ad [ed., in] obligationem, adducet Dominus cum operantibus iniquitatem: pax super Isrel. Sicut bonis et rectis corde bene fieri postulauit, ita nunc declinantes ad obligationem dicit posse perduci. Pulchre autem definita est opera iniquitatis, obligatio scilicet que nos uinculis prauitatis innectit; ut esse liberi nequeamus, cum talibus laqueis tantisque  constringimur. Et nota quod dicit declinantes, id est iussa Domini non sequentes. Pari enim sententia pereunt, qui et declinare iussa principis, et operari malitiam uelle contendunt. Adiicitur certa promissio, pax super Isrel. uerum ista pace omnia promittuntur eximia, que uniuersum intellectum superant, que omnia uota transcendunt; et ut breuiter multa claudamus, hec pax ipse Saluator est Dominus. Sed istam pacem omnimodis non habebunt, qui cum unitate litigant, et catholico populo probantur aduersi.



Conclusio psalmi.

Consideremus quam bene gradus iste firmatus est, ut et preterita mala propheta recoleret, et in omnibus  diceret Dominum prestitisse. Ipse enim ad meliora parat ascensum, qui sibi in preteritis adfuisse Domini cognoscit auxilium. Ultra enim non potuisset ascendere, si 440 quid de se presumere uoluisset. Quapropter salutarem regulam complectamur toto mentis affectu, ut ipse nobis concedat gradus istos ascendere, qui nos magnalia sua fecit audire.



PSALMUS CXXu.



Canticum graduum.

Post captiuitatem omnium peccatorum, uoces beatorum ascendentium ad supernam Ierusalem quam suauiter offeruntur, ut in itinere arduo positi, sancto se carmine consolentur! Iter felicissimum, fructuosus labor, nec aliquando decipiens, si ille ad quem tenditur, in corde semper habeatur. Quapropter anime  ponamus aurem, mentem purissimam commodemus. Aliquid enim de illa beatitudine sumimus, si sanctum carmen cordis penetralibus hauriamus.



Diuisio psalmi.

Sanctissimi uiri diuina miseratione liberati, prima parte psalmi gratias agunt, quod de obnoxietate seuissima peccatorum in tantam gratiam sunt recepti, ut inter gentes probarentur esse laudabiles. Secunda parte deprecantur, ut captiuitas eorum commutetur in gaudium: subiungentes mirabilem ueramque sententiam: quia Qui seminant in lacrymis, in gaudio metent.



Expositio psalmi.

 uers. 1. In conuertendo Dominus captiuitatem Sion, facti sumus sicut consolati. Hic spiritualis expositio probatur esse necessaria. Nam cum nullam desolationem temporibus Dauid Sion sustinuisse declaretur, restat perquirere qualem captiuitatem uersus iste indicare uideatur; utique illam diaboli, qua mundus tenebatur obnoxius. Captiuitas enim Sion fuit, cum Ecclesiam Dei, que tunc in paucis erat, idolorum premebat iniquitas. Sed conuersa est in libertatem, quando aduentu Domini inferni uincula dirupta sunt. Sequitur, facti sumus sicut consolati; scilicet quoniam captiuitas illa que fuit, quamuis a nobis fuerit auxilio Diuinitatis explosa, sicut consolatos nos reddit, non omnino securos. Illic est enim certa consolatio, ubi erit iam et complenda promissio. Habemus tamen  inter istas mundi ambiguitates maximam consolationem, quando illum conseruare dona sua credimus, quem nobis gratis pepercisse sentimus.

uers. 2. Tunc repletum est gaudio os nostrum, et lingua nostra exsultatione. Tunc scilicet quando Domini Saluatoris aduentus  captiuitatem nostram commutauit in gaudium, uitia in uirtutes, ignorantiam in cognitionem diuinarum rerum, interitum in uitam sempiternam [ed., uiuere sempiternum]; ut merito impleretur os gaudio, et lingua exsultatione, quibus talia Domini munere prestabantur. Sed hic os significat cordis arcanum, ubi primum gaudia seminata coalescunt, et officio lingue in fructum uocis erumpunt. De ipso ore dicitur: Gustate  et uidete quoniam suauis est Dominus . Ipse etiam clausis labiis clamat ad Dominum, et otioso ore efficaciter uox compuncti cordis auditur.

uers. 3. Tunc dicent inter gentes: Magnificauit Dominus facere cum illis. Omnino certa laus est quam aduersarii profitentur, et magnum pondus ueritatis illum bonum testimonium dare, qui probatur contra sensisse. Et intende diligentius, quia non dicit gentes, sed inter gentes. Non enim in aduentu Domini gentes uniuersaliter crediderunt; sed inter gentes erant qui compuncti talia dicere potuissent. uidentes ergo religionem florere in populo Christiano, iam bene intelligentes professi sunt reuera Dominum esse cum talibus, qui studentes recte conscientie nulla se  cupiebant superstitione polluere. Et quoniam illos uidebant etiam uirtutes operari, dicebant: Decreuit Dominus magnalia facere cum illis, quorum precibus cernebant expetita compleri.

uers. 4. Magnificauit Dominus facere nobiscum: facti sumus letantes. Ne superiores sermones gentilium sub dubietate relinquerent, nunc ad suam personam trahentes eorum dicta confirmant. Faciebat enim Dominus cum ipsis magnalia, quando eos propitius dignabatur audire. Et nota genus locutionis quod dicit: Magnificauit Dominus facere nobiscum, id est decreuit magnos nos ostendere gentibus donatione uirtutum. Quod et genus locutionis inter Scripture diuine propria suscipiendum competenter accipimus. Sequitur, facti sumus letantes; utique de tanta gratia.  Erat nimirum copiosa letitia, quando se uidebant specialiter diligi, qui fuerant a pessima captiuitate liberati. Que figura dicitur diatyposis, id est expressio habitus. Habitum autem hunc appellamus animi aut corporis constantem, et absolutam aliqua in re perfectionem.

uers. 5. Conuerte, Domine, captiuitatem nostram, sicut torrens in austro. Aduentus Domini redemptione predicata, fideles populi ueniunt ad secundam partem, deprecantes sua iterum peccata dimitti. Scriptum est enim: Iustus in principio sermonis accusator est sui . Et rursum: Dic tu primum iniquitates tuas, ut iustificeris . Merito ergo et in generali remissione gauisi sunt, et sibi ueniam precantur attribui. Sequitur decora comparatio,  Sicut torrens in austro. Auster uentus est calidus, qui frigore ligatas aquas uaporis sui uirtute dissoluit, et torrentem facit currere de sue afflationis ardore; sic ergo delicta mortis gelu constricta, quia [ed., que] in se non habent uitam, celestis misericordie calore soluuntur, et uelut turbidus torrens sub celeritate diocedunt. Sed ut nobis sensus possit constare plenitudo, pronuntiandum est: Conuerte, Domine, captiuitatem nostram, sicut torrens in austro conuertitur in liquorem.

uers. 6. Qui seminant in lacrymis, in gaudio metent. Duas seminationes esse in hoc seculo, Apostolo docente, cognouimus, sicut ipse ait: Qui in carne seminat, de carne metet corruptionem; et qui seminat in  spiritu, de spiritu metet uitam eternam . Spiritualis ergo seminatio semper in lacrymis est, quia licet fideles, Domino prestante, uirtutes operentur, aut preterita peccata deplorant, aut futuris se culpis inuoluere pertimescunt. Sic enim dictum est de ipsis: Beati qui lugent, quoniam ipsi consolabuntur . Isti ergo tales qui seminant in lacrymis, future promissionis gaudia consequntur. Quibus etiam Osee propheta dicit: Serite 441 uobis ad iustitiam, et metite misericordiam. . Seminatio uero eorum est pacem querere, caritatis studio omnia sustinere, ieiuniis corpus edomare, eleemosynis se et pietate reficere, et quidquid ad disciplinam potest fidelium pertinere. Contra temporalium rerum cupidi, et uana seculi desiderantes cum letitia seminant,  quando adulteria committunt, auaritiam diligunt, deliciosas comessationes exquirunt, idololatriam colunt, et cetera que fiunt diaboli instigatione peccata. Sed in illo die iudicii cum tristitia et fletu operas suas metent, de quibus scriptum est: Ibi erit fletus et stridor dentium . Sic uno uersiculo et bonarum rerum compensatio, et malarum retributio declarantur. Que figura dicitur antistathmisis, hoc est recompensatio, quando iusta factis recipit, qui se aut recta, aut praua conuersatione tractauerit.

uers. 7. Euntes ibant et flebant, mittentes semina sua.

uers. 8. uenientes autem uenient in [mss. A., B., cum] exsultatione portantes manipulos suos. Quamuis  et hic uersus ad generales uideatur bonas operas pertinere, tamen eleemosynas maxime  dignoscitur commonere; unde scriptum est: Sicut aqua exstinguit ignem, ita eleemosyna exstinguit peccatum . Nam cum dicit: Euntes, prouectus uite sanctissime significatur, in qua bene ambulando semper acceditur. Flebant ergo quando pauperes conspiciebant nuditate detectos, frigore constrictos, inopia seua maceratos; ut prius pietatem corde facerent, antequam manus aliquid larga prestaret. Sequitur, mittentes semina sua. Mittentes, in illo seculo premittentes, ubi ante facta nostra perueniunt, quam nos illuc ire possimus, sicut scriptum est: Thesaurizate autem uobis in celo, ubi neque erugo, neque tinea demoliuntur, neque fures  effodiunt et furantur . Nec uacat quod addidit sua, ut de propriis laboribus, non de rapinis eleemosynas facere debeamus. Misericordia enim illa est, de qua alter non gemit, de qua nullus contristatus abscedit; quia illud offerendum est maiestati, quod potest sub pietate conquiri. Nam cum dicat Dominus sibi dari, considera si illi aliquid de prauitate possit offerri. Addidit, uenientes autem uenient in exsultatione, portantes manipulos suos. uenientes, ille ueniunt in exsultatione, quibus iam misericordia diuina preparatur, qui hic taliter egerunt, qualiter superna iussa precipiunt. Illi autem ad gaudium uenientes non ueniunt, qui hic se nequissimis actibus polluerunt. Omnibus enim uenire commune est; sed ad  gaudium peruenire, beatorum. Hec dicuntur nomina coniugata, que fiunt ex uerbis generis eiusdem. Et quoniam superius dixerant metere unumquemque operam suam, in eadem metaphora ueraci sententia perseuerant. Addiderunt quoque, portantes manipulos suos. Messores enim, opere consummato, gremio [mss., gremia] portant ad aream que in agro spicarum congregatione ligauerint; sic beati ferunt in aream Domini fructuosissimas actiones. Sed felix illud gremium, quod triticeis ponderibus ingrauatur, ne leuitas stipularum uota messoris eludat; et tunc deprehendat inanitatem laboris sui, quando iam non preualet operari.



Conclusio psalmi.

Quam bene septimus iste gradalium in figuram  ueteris Testamenti primum aduentum nobis Domini prophetauit, letitiamque populis salutarem largiendam esse precinuit, ut ogdoas esset in reliquis, quam ad resurrectionem Domini pertinere prediximus. Nam et distinctionem hanc sequens titulus manifestat; scribitur enim Canticum graduum Salomonis. Salomon autem interpretatur pacificus, quod nomen ad Dominum Christum maxime pertinet, qui mundum reconciliauit Deo, qui dixit: Pacem meam do uobis, pacem meam relinquo uobis . Denique psalmus ipse iam non futuram prophetiam, sed ipsum fructum uentris ostendere comprobatur, ut cunctis indubitanter appareat, in septuagesimo primo psalmo per decadas totius operis Noui et ueteris Testamenti indicia contineri; hic autem per  singularem numerum eadem fuisse declarata.



PSALMUS CXXuI.



Canticum graduum Salomonis.

Diximus non uacare quod et isti titulo Salomonis quoque nomen adiunctum est, cuius interpretatione in Latina lingua pacificus est. Et cui aptius hoc uocabulum poterit conuenire, nisi qui populum circumcisionis et preputii unitatis gratia colligauit; et quasi angularis lapis uenientes ad se e diuerso parietes stabilitatis robore solidauit; de quo dicit Apostolus: Ipse est enim pax nostra, qui fecit utraque unum . Additur quoque quod octauus usque ad finem gradalium est, qui numerus pertinet ad resurrectionem Domini Christi, de quo omnino  locuturus est: indicans Nouum Testamentum, ad quod hec predicta mysteria referuntur. Et nota quod hic et in septuagesimo primo psalmo propter distinctionem Testamentorum Salomonis nomen constat ascriptum, ut utraque sibi assonare cognoscas.



Diuisio psalmi.

Exsultans propheta quod Spiritu sancto completus Noui Testamenti gratiam preuidisset, ne aut sibi aut aliis de tanto munere forsitan surriperet perniciosa presumptio, primo ingressu docet sanctissimos uiros, ne quis propriis uiribus aliquid boni applicare contendat, cum omnia in diuina potestate sint posita: nec precurrere quis uelit tempus, quod  intelligit Domini ordinatione dispositum. Secundo modo de ipso Domino loquitur Iesu Christo, et de apostolis eius, uel quicunque ipsius mandata perficiunt.



Expositio psalmi.

uers. 1. Nisi Dominus edificauerit domum, in uanum laborauerunt edificantes eam. Planum est ad quosdam edificatores Psalmistam loqui; sed non est dignum ut credamus hoc de structoribus cementorum, aut saxorum quadratariis dictum; sed illos potius edificatores debemus accipere, qui unumquemque Christianum ueritate fidei fabricare contendunt. Ipsi enim sunt domus, quibus dicit Apostolus: uos enim estis templum Dei, et Spiritus Dei habitat in uobis . Sed si isti homines suis  uiribus edificare contendunt, laborare uidentur in uacuum, nisi gratia Domini donet 442 uerissime credulitatis affectum [ed., effectum]; sicut et Apostolus dicit: Neque qui plantat est aliquid, neque qui rigat, sed qui incrementum dat Deus . Debemus enim ad hec facienda studium commodare, sed ita ut Dominum credamus posse perficere, ne uanis presumptionibus elusi, Auctorem et Perfectorem rerum in nostram perniciem pretermittere uideamur. Meminerimus autem hunc et alterum uersum sub argumento dictos quod dicitur a necessario. Necessaria quippe est Domini edificatio, sine quo nichil boni ad culmen perfectionis adducitur.

uers. 2. Nisi Dominus custodierit ciuitatem, in uanum uigilabunt qui custodiunt eam. De domo ad  ciuitatem transitum facit, ut nec in singulis elatio detestanda surripiat, nec in Ecclesia sancta iactantia perniciosa preualeat. Ciuitas enim Domini Ierusalem intelligitur celestis, cuius adhuc pars peregrinatur in terris, in qua episcopi uigilare contendunt, ut commissum sibi gregem peruigili cura custodiant. Quibus idem [ed., item] dicitur: ne noxiis cogitationibus incitentur, et credant aliquid humanas uigilias preualere, cum sola Diuinitas incursionis pericula possit arcere. Intelligimus quam sit impudens Pelagiana, quam iniqua presumptio, ut contra eam decreuerit toties Spiritus sanctus dicere, quod tamen ipsa passa non sit audire.

uers. 3. In uanum est uobis ante lucem surgere: surgite postquam sederitis. Adhuc ipsos doctores alloquitur,  ut efficacius populi corrigantur, cum etiam magistros uiderint esse premonitos. Dicitur enim: In uanum est uobis ante lucem surgere. Surgit scilicet ante lucem qui in hoc seculo desiderat beatitudinem promereri, cum uera lux, id est Dominus Christus hic multa pertulerit, et usque ad crucis patibulum pro nostra salute dignatus fuerit peruenire. Quod pulcherrima comparatione monstratum est. Nam qui ante lucem surgit, adhuc in tenebris ambulat, et iter suum propter obscuritatem noctis expedire non preualet: sic et illi sunt qui hic degere sub securitate contendunt, antequam resurrectionis gaudia consequantur. Quibus dicitur: Surgite postquam sederitis, id est prius humiliationem sustinete, et post ascensum  premia querite gaudiorum. Hic enim sessio humilitatem significat, non honorem. Quod sic esse omnimodis sentiendum sequens uersus ostendit. Nam ut capitis nostri euidentibus instruamur exemplis, sedit quando dixit: Tristis est anima mea usque ad mortem . Surrexit cum ait: Data est mihi omnis potestas in celo et in terra . Legitur et in bono, ante lucem; ut Ieremias ait: Ego autem locutus sum ad uos ante lucem, et non audistis me. Et misi ad uos omnes seruos meos prophetas ante lucem, dicens: Reuertimini unusquisque a uia sua maligna . Sed si aciem mentis intendas, uterque de Christo loquitur, quamuis uideatur esse diuisum. Presens enim psalmus, ante lucem, id est ante secundum aduentum Domini  nichil gaudiorum dicit esse presumendum. Ieremias uero, ante lucem, id est ante primum aduentum Christi populos commonet a prauitate discedere: ne possint in tortuosis itineribus inueniri. Sic ambo prophete aduentum Domini utrumque tetigerunt.

uers. 4. Qui manducatis panem doloris: cum dederit dilectis suis somnum. Declarauit quibus dixerit: In uanum uobis est ante lucem surgere, quando, ipso teste, panem doloris perfecti comedunt Christiani, de quibus alius psalmus ait: Fuerunt mihi lacryme mee panes die ac nocte . Et alibi: Cibabis nos pane lacrymarum, et potum dabis nobis in lacrymis in mensura . Quibus reuera ipse dolor panis est, cum se de afflictione reficiunt, et de mundana tristitia consolantur. Panis enim pertinet ad  nutrimentum, quod in illa puritate contingit, quando fideles sibi dari penas non ad interitum estimant, sed ad salutem. Sequitur quando debeant surgere, qui prius iussi sunt sedere; illo scilicet tempore cum fideles suscipiuntur in requiem, quibus mors somnus est, et secura pausatio. Dilecti enim Dei sunt qui eum nimia caritate perquirunt. Sed quanta illis prestantur, hinc potest intelligi, ut tale nomen acceperint; nam qui dilectus Dei dicitur, eterna sine dubio prosperitate cumulatur.

uers. 5. Ecce hereditas Domini, filii, merces fructus uentris. Ut ostenderet se propheta de fidelibus Christi superiora dixisse, uenit ad secundum modum, in quo iam demonstrat ipsum Dominum Christum. Dicit enim: Ecce hereditas Domini, filii scilicet Ecclesie,  ex aqua et Spiritu sancto generati, qui hereditas Domini esse noscuntur. Et qui sint isti filii, consequenter exponitur: Merces fructus uentris. Huius fructus uentris, id est uteri uirginalis partus, merces est omnis eius hereditas, que resurgens in celorum possessionem mittitur, et eterna cum Domino felicitate gaudebit. Merces enim humanitati reddita dicitur, de qua et secundus psalmus ait: Postula a me, et dabo tibi gentes hereditatem tuam . Et Apostolus dicit post alia: Propter quod exaltauit illum Deus, et dedit illi nomen, quod est super omne nomen . Ceterum diuinitas eius nichil accepit unde cresceret, sed mundo contulit unde periculum mortis euaderet. Sic enim et populum acquisitionis dicimus,  et animas conuersorum lucrum [ed., lucratum] esse profitemur; ut eodem modo et mercedem recipere dicatur, quam aliquando acquisiisse testamur. Ista enim et his similia conuenienter accipiuntur ab illa parte qua passus est.

uers. 6. Sicut sagitte in manu potentis, ita et filii excussorum. Sagitta telum est, que et cito peruenit ad destinata, et peruolat omnino rectissima. Hec quando egreditur de manu potentis, et magna uelocitate discurrit, et appetita percutit. Non enim potens est ille qui dirigit, si sagitte cursus errauerit. Quapropter additum est, de manu potentis, ut nec de effectu dubitares, nec de celeritate diffideres. His bene apostoli comparantur, quia de manu potentis, id est Domini Saluatoris transmissi, celeriter ad destinata  perducti sunt, et iussa fideliter impleuerunt. Nam ut hoc euidenter aduerteres, sequitur, ita et filii excussorum. Excussores recte dicimus prophetas, qui penetralia Domini perquirentes, prophetauerunt populis stupenda miracula. Excutere enim est tectum aliquid inquirere, palamque facere; quod illis accidisse non dubium est, qui uita probabili meruerunt sancti luminis ueritate compleri. Istorum filii merito dicuntur apostoli, quorum predicatione credentes, eorum quodammodo fide generati sunt. Nam generationem quamdam ex doctrina descendere beatus Paulus absolute testatur, dicens: Filioli mei, quos iterum parturio, donec formetur Christus in uobis ; et alibi: Nam in Christo Iesu per Euangelium ego uos genui .

 443 uers. 7. Beatus uir qui impleuit desiderium suum ex ipsis. Excussorum filii, id est apostoli, desiderium illud habuerunt, ut seruiret Domino credens populus Christianus. Hos ergo beatos dicit, cum eorum labor ad gloriosa uota peruenerit; siue magis, quoniam ipsi desiderauerunt atria Domini festinanter intrare, quemadmodum in quadragesimo primo psalmo iam dictum est: Sicut desiderat ceruus ad fontes aquarum, ita desiderat anima mea ad te, Deus . Sic et Apostolus ipso desiderio flammabatur cum diceret: Cupio dissolui et esse cum Christo . Quapropter ter quaterque beati sunt qui peruenire ad talia uota meruerunt. Quod tamen desiderium non est humana festinatione  completum; sed ille concitat tale uotum, qui donat effectum.

uers. 8. Non confundentur cum loquentur inimicis suis in porta. Et hoc ad filios pertinet excussorum, qui mundi terminos sanctis predicationibus impleuerunt. Porta uero ciuitatis Ierusalem Christus est Dominus, sicut ipse dicit: Ego sum ianua . In ipsa enim loquitur, qui recte predicat de Domino Saluatore, ut per eius baptismum atque penitentiam intreuntes, celorum regna possideant. Sed et illud perscrutandum est quare talis locus predicatoribus est electus; scilicet ut qui non credit exeat, qui acquiescit intreat. Tali ergo loco pius predicator et infideles exire facit, et deuotos introire  permittit; siue quia publica uox est, que in porta loquitur, dum a commeantibus semper auditur.



Conclusio psalmi.

Quam bene in altum usque ad uerum Solem quasi Elias alter ascendit, non curru igneo subuectus, sed uirtutum gradibus eleuatus, nec auras motu corporis carpens, sed animo sanctum culmen ascendens! Gloria Domino Saluatori, qui in seruis suis miracula diuersa monstrauit. Iter habuit per era illius mortale corpus, propheta terram non deserens ad superna conscendit. Rogemus ut pennis misericordie sue nos euehat, qui carnis fragilitate deprimimur. Nihil illi difficile est, nisi cum boni aliquid non putatur posse hoc implere. Perscrutemur ergo seduli Scripturas diuinas: reuoluamus libros Noui et ueteris  Testamenti, si filii esse uolumus excussorum; ibi enim Dominum reperimus, si hec ueraciter excutere mereamur.



PSALMUS CXXuII.



Canticum graduum.

Quam sit magnificus nonus gradus, numerus ipse declarat, qui trina triplicatione protentus, sanctum nobis Trinitatis culmen ostendit. Sed cum timorem Domini legerimus initium sapientie , perquirendum est cur propheta in tali loco eum iudicauerit esse memorandum. Duo timores sunt qui corda nostra compungunt: unus humanus, per quem timemus aut pericula carnis pati, aut mundi bona deserere. Sed iste cognoscitur temporalis, quoniam  tandiu hec metuimus, quandiu in huius seculi conuersatione uersamur. Diuinus autem timor per omnes prouectus in hac uita nobiscum semper ascendit. Nam cum illa huius seculi formido in primo gradu cum mundo deseratur, iste semper nobiscum manet, et in omni ascensu quasi fidelissimus comes assumitur; sicut in centesimo decimo octauo psalmo iam dictum est: Infige timore tuo carnes meas: a iudiciis enim tuis timui . Merito ergo et in tali gradu et ubique timor Domini debere nobis inesse precipitur; quoniam nobis custos necessarius approbatur.



Diuisio psalmi.

Primo membro propheta sub quibusdam allusionibus enumerat bona timentium Deum, ut animos deuotorum  celestis premii calore succendat. Secundo benedicit eos, ut gaudia eterna recipiant: ne quis hunc timorem suauissimum pertimescat.



Expositio psalmi.

uers. 1. Beati omnes qui timent Dominum, qui ambulant in uiis eius. Primo sermone timorem Domini ab huius seculi terrore diuisit. Dicendo enim, Beati omnes qui timent Dominum, ostendit non esse beatos qui mundi huius pericula in amissione temporalium rerum sollicita mente formidant. Illa enim miseros efficiunt, cum homines inani pauore discruciant; prouectum non habent, sed immutationem; ascensum nesciunt, sed ruinam. Contra timor Domini ex  amore descendit, ex caritate nascitur, ex dulcedine procreatur. Deuotus timor timentem consolans, afflictumque reficiens: nesciens carere gaudio, nisi tali fructu deposito; de quo scriptum est: uenite, filii, audite me, timorem Domini docebo uos . Quam proficuus timor est, quo filii docentur: qualis disciplina, que dulcibus donatur affectibus [ed., effectibus]! Et alibi de ipso precipitur: Et nunc, Isrel, quid Dominus Deus tuus postulat a te, nisi ut timeas Dominum Deum tuum ex toto corde tuo, et ambules in omnibus uiis eius, et diligas eum, et custodias precepta eius ex toto corde tuo, et ex tota anima tua, ut bene sit tibi ? Dictum est quoque de eodem: Timor Domini sanctus permanens in seculum seculi . Sed  ne forsitan timendum solummodo putares Dominum cum tonat, cum coruscat, cum terras tremore concutit, cum criminosis minatur interitum, addidit, qui ambulant in uiis eius, ut non solum suspendamur ab actibus prauis, uerum etiam in fide probemur ambulare rectissima. Illi autem timent Dominum, qui ambulant in uiis eius, et mandata ipsius deuota mente perficiunt. Sed uideamus cur alibi singulari numero ponatur uia, et alibi plurali, sicut hic factum est. Cum de se loquitur Dominus Christus, uiam se dicit, ut est illud: Ego sum uia, ueritas et uita; et iterum: Nemo enim potest ad Patrem uenire, nisi per me . Cum uias plurimas dicit, apostolos significat et prophetas, per quos uenitur ad unam uiam, id est, ad Dominum utique Saluatorem. Quod  utrumque Ieremias testatur dicens: State in uiis Domini, et interrogate semitas Dei eternales, et uidete que est uia bona, et ambulate in ea . Hoc etiam et in alio loco sic intelligendum esse monuimus.

uers. 2. Labores fructuum tuorum manducabis: beatus es, et bene tibi erit. In isto et duobus aliis uersibus qui sequuntur, enumerat bona timentium 444 Deum. Sed primum considerandum est cur superius plurali numero posuerit, beatos, et nunc singulariter dixerit, munducabis. Usus iste Scripture diuine proprius est ad singularem numerum redigere, quod pluraliter uidetur esse propositum; scilicet quia mater Ecclesia , quamuis plurimos beatos contineat, sancta unitate  letatur. Deinde perscrutemur quid uelit dicere, labores fructuum tuorum, cum non de fructibus labores, sed de laboribus fructus sine dubitatione nascantur. Sed labores significare uoluit opera bona, que in hoc mundo ita fiunt, ut epulum suaue in futura retributione concedant. Manducare est enim aliqua esca refici, et de ipsa satietate gaudere. Isti ergo labores qui sunt bonorum operum, percipiuntur in illa resurrectione, quando auditum fuerit: uenite, benedicti Patris mei, percipite regnum quod uobis paratum est ab initio mundi . Felix comestio que non uentre digeritur, sed inconsumptibili perennitate seruatur. Nam et animas habere pabulum suum psalmus alter ostendit, dicens: Gustate et uidete quoniam  suauis est Dominus . Et ne istud pabulum carneum putares, addidit: Beatus es. Nemo enim de carnali comestione beatus efficitur, nisi qui per spiritualia dona saginatur. Et ne istum beatum mediocrem fructum crederes possidere, subiunxit, et bene tibi erit. Ubi bene est, omnia bona confluunt, et ad gaudium suauitatis adducunt. Significat enim illa premia, que nec oculus uidit, nec auris audiuit, nec in cor hominis ascendit, que preparauit Deus diligentibus se .

uers. 3. Uxor tua sicut uitis abundans in lateribus domus tue.

uers. 4. Filii tui sicut nouelle oliuarum, in circuitu mense tue. Simili modo intellectus ad litteram et hic quoque uitandus est. Nam cum plures sanctissimos  uiros uxores et filios perspicias non habere, et iterum sceleratos hec omnia possidere, quomodo in istam partem beatitudinis applicabis, que subtracta plerumque bonis, et iniquis potius attributa cognoscis? Uxor enim dicta est, quasi ut soror. Quapropter uxorem hic beati uiri sapientiam debemus accipere, sicut Salomon dicit: Qui uoluerit sapientiam ducere sibi sponsam ; et alibi: Ama illam, et amplexabitur te; et circumda illam, et seruabit te . Ipsa ergo uxor est iustorum, que casto amplexu complectitur maritum. uitis uero mater est uuarum, que dulcia uina profundens, corda nostra recreat: sic et ista uxor, id est sapientia, fructus inferens iucundos, suaui nos delectatione letificat. Domus autem nostra recte dicitur propria cogitatio,  quando in eadem defixi, quasi in quibusdam edibus commoramur. Istius autem domus parietes, duo sunt testamenta, in quibus mens sancta uelut quibusdam lateribus firmata solidatur. Sequitur, Filii tui sicut nouelle oliuarum in circuitu mense tue. De uxore sapientia merito dicuntur filii nati esse, non filie. Per sexum enim uirilem plerumque mentis firmitas indicatur: siue quia hic sexus nominatus utrumque complectitur, sicut et alibi dicit: Beatus uir qui timet Dominum ; non enim solum uir beatus est qui timet Dominum, sed et mulier beata est que Dominum timet. Ipsi ergo circumdant spiritualem mensam, hoc est altare Domini, quando celesti pane saginantur. Sed ideo tua dictum est, ut honor pontificis clarius appareret; sic enim de ipsis dicimus:  Presidet Ecclesie sue: Redi ad Ecclesiam tuam; quod uerbum in usu constat esse cunctorum. Illud quoque discutiendum est, quod filios beatorum oliuis nouellis comparare maluerit; ipse enim sunt uiridiores ac fortiores, et ex omni parte firmissime, fructum quoque copiosius inferentes: de quo fructu et cibus conditur, et lumen accenditur, et fesso corpori subuenitur. Nec putes incassum oliuam atque uitem his comparationibus fuisse sociatam; nam ille qui a latronibus in Euangelio uulneratus fuerat, infuso uino et oleo legitur esse curatus : quoniam hec duo uite nostre mystica presidia subministrant; in uino austeritas iustitie est, in oleo tenitas misericordie; illud ad uetus, istud ad Nouum  potest respicere Testamentum. Nam quod uxori uitem, filiis similauit oliuas, parabole figura esse dignoscitur, quoniam res sibi genere dissimiles comparauit.

uers. 5. Ecce sic benedicetur omnis homo qui timet Dominum. Secuta est beati illius qui timet Dominum perfecta conclusio. Nam cum dicit: Sic benedicetur, significat , sic enim meretur benedici, qui suum timet auctorem, qui formidare desinit inania, qui casto Domini timore completur. Et uide ordinem dictorum; ait enim prius: Ecce sic benedicetur omnis homo; et ne sibi hanc benedictionem usurparent contumaces ac fatui, addidit, qui timet Dominum.

uers. 6. Benedicat te Dominus ex Sion, et uideas  que bona sunt in Ierusalem omnibus diebus uite tue. uenit ad secundum membrum, ubi pietate sanctissima illos postulat benedici, qui ad omne bonum studium Domini timore flammantur, ut agnoscamus quam sit timor iste proficuus, cui benedictio sancta geminatur. Dicit enim, Benedicat te Dominus ex Sion, id est Dominus Christus, qui in hoc monte hominibus apparere dignatus est, et pro nominis sui qualitate tanquam pastori optimo semper ascribitur. Sion enim  interpretatur speculatio. Sequitur, et uideas que bona sunt in Ierusalem. Necesse nobis est ista uerba frequenter exponere, quia positi sensus ex ipsis maxime pendere noscuntur. Ierusalem indicatur uisio pacis. Pax hic inuisibilis res est, que tunc uidebitur, quando auctor  eius Christus Dominus beata mente conspicitur; optat ergo ut in Ierusalem uideat cuncta que bona sunt. Aspicitur enim illic ipse Dominus, qui et ipsos intuentes eternos facit, et se iugi perpetuitate demonstrat. Hoc ergo prophetie spiritu sanctis optatur, quod eis euenire posse cognoscitur. Sed ne hoc crederes temporale, additum est, omnibus diebus uite tue, ut ineffabili dono eternitatis cumulus adderetur.

uers. 7. Et uideas filios filiorum tuorum: pax [mss. A., B., F., pacem] super Isrel. Adiecit et hunc uersum benedictionibus suis; ut ille qui hic timet Dominum uideat in illa beatitudine filios filiorum suorum; quod etiam et spadonibus accidere posse non dubium est. Filii sunt  qui spirituali doctrina generantur. Sed minus gaudii fuerat filios acquisiisse spirituales, nisi etiam et ipsi qui docti sunt, alios filios generasse uiderentur. Filios enim filiorum significat nepotes, quod utique beatis uiris contingere potest, qui predicationibus sanctis populos instruere consuerunt. Et intuere quod inter summa gaudia 445 memorat hoc uidendum. Necesse est enim ut acquisitus fidelis magnum gaudium pariat acquirenti, quia magna inde probatur mercede cumulandus. Ad quos illud talentum respicit, quod paterfamilias duplicatum letus inuenit. Sequitur sententia que beatitudinis illius culmen suauitatemque declarat; ut supra illam beatam Ierusalem pax, id est Dominus Saluator insideat,  et cuncta beata faciat, quecunque maiestatis sue uirtute complectitur. Hoc est quod superius dixit: uideas que bona sunt in Ierusalem. Ista enim pax est quam omnis desiderat deuotus, cui suspirat, cui gemit, pro qua ipsam animam libenter effundit.



Conclusio psalmi.

Cognouimus in presenti psalmo que Deum timentibus sint promissa, quos fructus recipiat qui Dominum sincera mente formidat. Studio ergo maximo deprecemur, ut istum timorem accipere mereamur, qui non ad penam petitur, sed ad salutem; unde talia proueniunt, qualia nunquam de mundi oblectatione nascuntur. Decet enim peti nimia supplicatione quod summum est. Quapropter  Dominum iugiter expetamus, ut ipsius largitate mereamur  ad talia munera peruenire. Nam qui peccatores opportune et importune precipit supplicare, promisit quod etiam et nos immeritos possit audire.



PSALMUS CXXuIII.



Canticum graduum.

Gradus iste decimus denario iam promouetur ascensu, terrena deserens, et supernis se gloriosa uicinitate coniungens. Audiamus eum in alto positum dulcius canentem, quoniam altitudo graduum psalmorum nobis intelligendorum prestat ascensum. Subiit quippe merito, qui ad Domini proximatur aspectum. Sed tamen hec omnia humilitas prestat, que Dei famulos decenter exaltat. uideamus quid sit positum in hoc numero premiali, quia ipse est  denarius quem laborantibus in uinea sua diues Dominus pia largitate concedit . Docet enim propheta toleranter nos seculi molestias sustinere, quando Ecclesie crebras fuisse comprobat passiones.



Diuisio psalmi.

Spiritu sancto propheta completus, in prima positione monet Isrel ut dicat quanta certamina et quales insidias a suis pertulerit inimicis, ne quis fidelium de propriis tribulationibus desperare uideretur. Secunda positione prophetie spiritu pertinacibus et inimicis Ecclesie per quasdam parabolas imprecatur, quod eis in iudicio futuro nouerat esse uenturum.



Expositio psalmi.

 uers. 1. Sepe expugnauerunt me a iuuentute mea, dicat nunc Isrel. Admonetur Isrel, id est Ecclesia Dei, ut dicat expugnatam se sepe et a iuuentute. Sepe significat frequentiam passionum. A iuuentute, primum tempus etatis, quando ab ipsis primordiis seuissimas contrarietates, diabolo instigante, sustinuit. Sic enim alius psalmus ait: Iuuenior fui et senui, et non uidi iustum derelictum, nec semen eius egentem pane . Neutro generi masculinum genus adiunxit; quod inter idiomata Scripture diuine constat esse numerandum. Egentem pane, non enim uel puer, uel adolescens hoc uiderat quod dicebat. A iuuentute ergo significat, quando a fratre  peruerso Abel iustus occisus est. Pertulit quoque temporibus Loth, quando multas iniquitates Sodomorum uir fidelis expertus est. Pertulit in Iob notissimas illas et creberrimas calamitates, quando diaboli machinamenta gloriose tolerantia passionis uicta cesserunt. Pharaonis quinetiam populus Dei acerbam dominationem sustinuit. Multi uero sanctissimi tribulationibus et periculis appetiti, certamen atrocissimum sustinentes, martyrii coronam consummata clade meruerunt. Ipsius quoque Christi Domini passione expugnata est Ecclesia, quando imprudentibus uisa est Dominum perdere, quem uite sue predicauit auctorem; sed inde potius creuit, unde eam infideles putabant nichilominus inclinari. Nec illud uacat quod sequitur, dicat nunc Isrel;  scilicet in hoc seculo, quando tempus est penitentie, ut instruantur reliqui fideles. Nam post resurrectionem generalem solas Domini laudes cantabit semper Ecclesia. Istud enim quod positum est, dicat nunc Isrel, per tres uersus qui sequuntur ubique subaudiendum est.

uers. 2. Sepe expugnauerunt me a iuuentute mea: etenim non potuerunt mihi. Et in quinto psalmo gradalium superiore factum est simile principium. Que figura dicitur anaphora, id est relatio eiusdem uerbi per principia uersuum plurimorum. Nunc enim intelligenda est senectus Ecclesie, dicente apostolo: Filioli, nouissima hora est . Quidquid enim in fine mundi geritur, senectus aptissime nuncupatur. Quapropter a iuuentute sua bene se expugnatam  dicit Ecclesia; ut intelligas quia nunquam finita que semper expugnata est. Crescit enim persecutionibus improborum, suaque contritione grandescit. Nam etsi uideatur sanctos uiros in hac uita amittere, tamen eos future patrie probatur acquirere; et ideo non potest finiri, quando illam detrimentis suis constat augeri. Nam et sequentia sic declarant; dicit autem, etenim non potuerunt mihi. Non potuisse sibi preualere dicit, quos se superius expugnasse commemorat. Imperfecta est enim expugnatio, que iterum ad certamen redit; nec uictoria debet dici, postquam iterum constat posse confligi. Quod tamen comma sequens uersus exponit.

uers. 3. Supra dorsum meum fabricauerunt peccatores; prolongauerunt iniquitatem suam. Consuetudo  est nequissima perfidorum, ut quando aliquid uniuerso populo publice nequeunt imponere, occulte nitantur singulis aliqua suadere; ut uel paucos decipiant, qui [mss. A., B., F., quia] Ecclesiam Dei nulla potuerunt peruersitate subuertere. Fabricatum uero supra dorsum suum a peccatoribus esse testatur, qui dolos facere a tali parte festinant; ut qui a facie uideri possunt, a tergo minime 446 sentiantur. Hinc superuentus inimicorum grauiter formidatur, cum dorsum nituntur subita incursione turbare. Et ut patientie sue robur ostendat, ipsum certaminis genus exsequitur; quod nonnunquam et a superioribus plus timetur. Et ut iterum ipsas subreptiones momentaneas non putares, prolongatas dicit insidias,  quas assidue hostes fidei armatis sensibus ingerebant.

uers. 4. Dominus iustus concidet ceruices peccatorum. Cum sit Dominus patiens, et magnanimis, et sustinens peccatores, de illis delinquentibus mauult intelligi, qui ipsius misericordia ad satisfactionem desiderant redire salutarem. Ceruices autem pro superbia positas Scriptura testatur, dicens: Cerno quod populus hic dure ceruicis sit . Et beatus Stephanus in passione sua Iudeos arguens, dicit: Dura ceruice, et incircumcisis cordibus et auribus, uos semper Spiritui sancto restitistis, sicut et patres uestri . Istis ergo hec uicissitudo redditur, ut ceruices quas contra Dominum lethaliter extulerunt, iugo ipsius suaui salutari humilitate subdantur.  Quod sepe de persecutoribus factum esse meminimus, ut fierent predicatores sanctissime religionis, qui prius idola nefandissimis persuasionibus [ms. G. et ed., persecutionibus] uindicabant.

uers. 5. Confundantur et reuereantur omnes qui oderunt Sion. uenit ad positionem secundam, ubi usque ad finem psalmi per figuram parabolen, quibusdam comparationibus aduersariis obstinatis predicit esse uenturum; quod eis in Domini constat euenire posse iudicio. Confundentur, cum perfidiam suam uiderint in illa ueritate damnari. Reuerebuntur iudicantem, quem hic temnendum esse putauerunt. Ipsi enim oderunt Sion, id est Ecclesiam, qui incarnationem Domini insanis mentibus respuerunt.

uers. 6. Fiant sicut fenum edificiorum, quod priusquam  euellatur arescit. Solent edificia deserta in cacuminibus suis caduca fena producere, que ante tempus collectionis arefacta dispereunt: quia nulla firmissima radice uiguerunt. His peccatores obstinati aptissima societate iunguntur: quoniam et hic frequenter dispereunt, antequam de hac luce tollantur; nascuntur enim in cacuminibus superbie, ubi nulla soliditate consistunt. Nam si in conualle lacrymarum germinarent, fructus suos usque ad maturitatem  perducerent.

uers. 7. De quo non impleuit manum suam qui metit, et sinum suum qui manipulos colligit. In feni specie perseuerat; et sicut superius in alio psalmo de beatorum fructibus dicit: uenientes autem  uenient in exsultatione, portantes manipulos suos , ita nunc de peccatoribus pronuntiat, nec manu, nec sinu aliquid ex eis a messoribus, id est ab angelis, qui ad iudicium Domini populos congregabunt, esse portandum: quoniam illa messis spiritualis fuit que fructum intulit, ista uero carnalis est, que nulla triticei muneris fecunditate letatur; ut nec unam manum repleat, nec sinum onerare preualeat. Talis est ista messis que in dominico agro non seritur, sed in pectoribus superborum quasi in culminibus caducis enascitur. Nam quos fructus afferre potuit que priusquam euelleretur exaruit? Nec illud uacat quod manum posuit et sinum: manus pertinet ad operationem, sinus ad conscientiam; in malorum  quippe actibus neutrum frugi aliquid potuit inueniri.

uers. 8. Et non dixerunt qui preteribant: Benedictio Domini super uos: benediximus uobis in nomine Domini. Consuetudo inter Hebreos erat ut si agentes uiam, laborantes in aliquo agrorum opere reperissent, gratia indulta benedicerent; sicut in libro Ruth legitur: Dixitque Booz iuueni qui messoribus preerat: Dominus uobiscum. Qui responderunt ei: Benedicat tibi Dominus . De quo ritu magnificus hic a contrario sensus assumptus est: quoniam sceleratis inaniter operantibus benedictio nulla prestatur. Pretereuntes autem significat sanctos uiros, qui mundi istius confusa et perturbata temnentes, ad seculi illius pacifica et quieta festinant; ut reuera preterire uideantur, que Domini  amore contemnunt. Nam si istos pretereuntes uelis tibi auctoritate diuina firmari, audi Moysen: Transibo et uidebo uisionem hanc . Et in alio psalmo superius dictum est: uidi impium superexaltatum et eleuatum sicut cedros Libani: et transiui, et ecce non erat . uides hoc uerbum sepe sanctis mentibus attributum. Sed ne ipsa benedictio putaretur humanis uiribus applicanda, sequitur, benediximus uobis in nomine Domini. Ipsa est enim firma et uera benedictio, que sub Domini commemoratione prestatur, a quo uenit omne quod expedit.



Conclusio psalmi.

Respiciamus hunc psalmum quasi duabus alis  euectum, decimum conscendisse fastigium. Dextera quippe ala ipsius est, post persecutiones multas Ecclesie superborum denuntiata conuersio. Sinistra, odientium Sion optata confusio. Quod propheta non maledicendi studio loquitur, sed future ueritatis instinctu: quoniam licet et pro inimicis nostris precipiatur orandum, de obstinatis tamen ac perituris, quod ueritas habebat, exposuit; nec tamen sine fructu magne pietatis hec dicta sunt. Multi enim de predicta pena se corrigunt, quando obstinatis talia imminere cognoscunt.



PSALMUS CXXIX.



Canticum graduum.

Nisi consuetudo Ecclesie sollicita mente recolatur,  potest questio nonnulla suboriri, cur in gradu undecimo collocatus propheta, se penitentie satisfactione prosternat. In tali enim culmine constitutus, et euectus ad gloriam sempiternam, trepidationem adhuc habere potuit, non ruinam. Similis enim ratio in centesimo uigesimo septimo psalmo reddita est, cum timorem Domini per omnes gradus in hoc mundo sanctis diximus conuenire personis. Dicit etiam Ecclesia in centesimo uigesimo octauo: Sepe expugnauerunt me a iuuentute mea; et paulo post, Supra dorsum meum fabricauerunt peccatores, multasque calamitates ascendens populus iste dinumerat, quas adhuc sustinebat in mundo. Ita et hic quidquid in excelsum propheticus animus tendit, amplius se  pia humilitate prosternit; ut adhuc mente curuatus ascenderet, 447 si presumptionem de meritis non haberet. Conscius enim conditionis humane adhuc se humilius quam pridem subdiderat, inclinauit, quia nemo potest effugere peccatum, qui in fragili probatur corpore constitutus. Quando enim non aut cogitatione delinquimus, aut uerborum superfluitate peccamus, aut improuida actione delabimur? Una est ergo securitas in hoc seculo uiuenti, iugiter piis precibus inclinari; ut qui a culpa esse non possumus liberi, per munera pietatis mereamur absolui.



Diuisio psalmi.

uidens propheta plus mente quam corpore, ne magnis delictorum fluctibus obrueretur, exordio  facto clamat ad Dominum, ut de profundo peccatorum liberetur, beneuolentiam boni Iudicis querens de calamitatibus indicatis: quoniam nullus potest esse saluus, nisi qui diuina clementia fuerit absolutus. Sequitur compendiosa conclusio, narrationem et cetera pretermittens: quoniam si opportune adhibeantur, exornant; si incongrue intromittantur, horrescunt. Secutus est ergo bonus magister utile deuotumque compendium; cito ad gratulationis gaudia uenit, ut agnoscerent penitentes quanta gratia suscipiuntur, quibus tam uelox medicina prestatur.



Expositio psalmi.

uers. 1. De profundis clamaui ad te, Domine, Domine, exaudi orationem [mss. A., B., et ed., uocem] meam. Profundum est quasi porro fundum,  cuius ima omnino demersa sunt. Hinc ad Dominum propheta clamauit, ut facilius potuisset audiri. De isto profundo gloriosas fudit lacrymas Petrus; de isto Publicanus pectora culpanda tundebat, qui sic in altum uenerat peccatorum, ut nec oculos leuaret ad celum: de isto denique loco Ionas tacitus uociferabatur ad Dominum, qui in uentre ceti positus, infernum uiuus intrauerat. Cetus enim prophete oratorium fuit, naufrago portus, inter undas domus, felix in desperatione subsidium. Non enim glutitus est in escam, sed in requiem possidendam; et miro nouitatis exemplo uenter ille ferinus reddidit pabulum illesum, non solita iniuria decoctionis absumptum; sicut in libro suo ipse testatur, dicens: Et precepit Dominus pisci magno ut deglutiret Ionam: et  erat Ionas in uentre piscis tribus diebus et tribus noctibus, etc. : ubi orationes quoque suas prophetica ueritate narrauit. O penitentia nimis et absolute gloriosa, humiliatio que nescit cadere, luctus qui corda letificat, lacryme que animam rigant. Profundus denique iste nescit inferos, qui transmittit ad celos. Quapropter uirtutem sancte orationis intende: quia tanto se credit celerius audiendum, quantum de imis penetralibus clamabat ad Dominum. Denique sic sequitur, Domine, exaudi orationem meam. Ipsi sunt enim Altissimo uiciniores, qui sancte humilitatis se uisceribus abdiderunt. Sic cum de profundo oraret, ad Altissimi Redemptoris celeriter dona peruenit.

 uers. 2. Fiant aures tue intendentes in orationem serui tui. Pulcherrima supplicatione placatum sibi Iudicem reddit, ut petitionibus suis clementissimus prestaretur auditus. Sed cum sit oculorum intendere, hic auribus datum est; scilicet quia uirtus eius et nature potentia singularis nec auribus audit, nec pedibus ambulat, nec oculis uidet, nec ore gustat, nec naribus odoratur, sed incomprehensibili uirtute operatur ista que dicta sunt. Nam cum sit Deus spiritus, sicut de ipso legitur: Spiritus est Deus , eternus, omnipotens, penetrans et continens omnia que ab ipso creata sunt, ubique plenus, ubique totus, de se et per se coruscus; ex nostra tamen consuetudine uirtus qua uidet oculi dicuntur, uirtus qua audit aures appellantur, uirtus qua perficit manus  uocantur, et his similia que per allegoriam diuinis operationibus applicantur. Cum enim dicit, serui tui, misericordia boni Iudicis commouetur [ed., commonetur]: ne patiatur abiicere, quem se cognoscit fideliter inuocare.

uers. 3. Si iniquitates obseruaueris, Domine, Domine, quis sustinebit? Ecce iam profundus ille detectus est, unde clamabat ad Dominum. Iniquitatem enim uult intelligi omne peccatum quod potest aliqua prauitate committi. Iniquum est enim quod iustum non est. Et quis a tali complexione reddatur exceptus, nisi solus ille qui iugiter potuit implere iustitiam? Nam et sancti uiri cum deuota se conuersatione tractare uideantur, tamen culpas ex toto declinare non possunt, quando et otiosus sermo reatus est, et in crastinum  cogitare peccatum est, somnis eludi, incongrua subito cogitatione compleri, et cetera huiuscemodi. uidens ergo propheta nullum esse qui non aut cogitationibus superfluis excedat, aut uacuo sermone delinquat, aut inanibus actibus occupetur, territus clamat ad Dominum, iustitie ipsius non sufficere genus humanum, nisi misericordie sue prestet auxilium. Quis sustinebit? quasi pondus immensum, quasi molem intolerabilem, quasi flammam consumptibilem. Merito enim iustitiam Domini sibi importabilem dicebat, qui actuum suorum consideratione eius iudicia formidabat. Que figura Grece dicitur diaporesis, Latine dubitatio, cum habemus ambiguum, si possit inueniri quod queritur.

uers. 4. Quia apud te propitiatio est, et propter legem  tuam sustinui te, Domine. Territus autem iustitia Domini, per quam penas nulli fas est euadere, ad patronam misericordiam conuolauit. Non est enim in nostris actibus ut mereamur absolui, sed ipsius propitiationis est, ut confitentem reum liberare dignetur. Sed si nomen istud diligentius perscruteris, propitiatio fuit quando pereunti mundo Deus Filii sui incarnatione subuenit; ut humanum genus absolueret, quod erat peccatis nectentibus obligatum. Sequitur, et propter legem tuam, sustinui te, Domine. Propitiationi lex uidetur esse contraria, quia lex peccatum detegit, reum designat, totumque sibi hominem reddit obnoxium, sicut Apostolus dicit: Peccatum autem non cognoui, nisi per legem; nam concupiscentiam nesciebam,  nisi lex diceret: Non concupisces . Sed illam legem hic debemus aduertere, id est euangelicam iussionem, que dicit: Inuicem onera uestra portate, et sic adimplebitis legem Christi . Hec est ergo lex, quam se propheta commemorat sustinere, per quam se iure credebat esse saluandum. Nam et ipsum quod dicit, sustinui, indicat caritatem, que totum 448 sustinet, totum patitur, et spem suam desideranter exspectat; hec salutariter inflammat corda fidelium, hec perfectos efficit utique Christianos.

uers. 5. Sustinuit anima mea in uerbum tuum; sperauit anima mea in Domino. Repetitio ista superioris sensus explanatio est; ut in anteriore uersu legem Noui Testamenti dictam fuisse cognosceres, quando  et ipsum uerbum, id est Dei Filium hic positum euidenter cognosceres. Sustinuit ergo uerbum, quia incarnationem Domini credebat esse uenturam. Nemo enim sustinet, nisi qui promissum cupit accipere. Et ne hoc uerbum transitorium aliquem putares esse sermonem, addidit, sperauit anima mea in Domino. uerbum enim Dei, omnipotens est Filius, de quo scriptum est: In principio erat uerbum, et uerbum erat apud Deum, et Deus erat uerbum. Hoc erat in principio apud Deum ; quod ultimis temporibus de Maria uirgine incarnationem sumens, propter interitum generis humani auferendum, nasci dignatum est.

uers. 6. A custodia matutina usque ad noctem speret Isrel in Domino.

 uers. 7. Quia apud Dominum misericordia, et copiosa apud eum redemptio. Explicitis sub omni decore principiis, ad conclusionem psalmi letissimus uenit. Nam securus de suis delictis redditus, iam populis predicat, ut per uniuersam uitam in Domino Christo debeant sperare, quia Ecclesie sue molestissimas passiones in eterna potest gaudia commutare. Custodia matutina est manifestatio illa Domini Saluatoris, quando sepulcrum custodientibus Iudeis resumpti corporis ueritate surrexit. Noctem uero significat huius seculi terminum, ut usque ad mundi finem in spe Domini debeat uniuersalis Ecclesia perdurare. Sed dum hoc Isreli generaliter dicitur, unusquisque fidelissimus de fine proprio commonetur. Et considera  quia dixit: A custodia, ut ab aduentu Domini eius manifestato nomine amplius debeat obediri. Sequitur, Quia apud Dominum misericordia, et copiosa apud eum redemptio. Reddita est causa mirabilis quare Isrel debuisset sperare in Domino: quia in eius manu misericordia est, que potest ex peruerso iustum facere, ex imbecillo immortalem, ex carneo angelis similem. Hoc enim ille de nobis consueuit ostendere, ad quod humana natura per se non potest peruenire. Addidit etiam, copiosa redemptio, ut pretiosus ille sanguis tanta fuerit ubertate ditissimus, quatenus totius mundi peccata redimeret; et uelut quodam diluuio salutari orbem terrarum a suis sordibus expiaret. uersus autem duos ideo in uno posuimus,  quia sic sibi copulati sunt, ut mutua coniunctione declarentur.

uers. 8. Et ipse redimet Isrel ex omnibus iniquitatibus eius. Ille quem superius dixerat misericordem atque copiosum, hic iam quid sit facturus ostenditur. Redimet itaque Isrel sanguine pretioso: sanguis qui purificat non cruentat, qui non maculat sed emundat; sicut Ioannes apostolus dicit: Sanguis Iesu Christi mundat nos ab omni delicto . Sed cum dicitur, ipse redimet, nullam possibilitatem in homine ut euadere potuisset, ostendit. Ipse sunt iniquitates quas superius nolebat intendi: quoniam si ille fuissent respecte, redimi nullatenus iste potuisset. Siue  redemptio Isrel tempus illud significatur quando in fine seculi, Elia conspecto, Iudeorum creditura est multitudo;  sicut et Malachias propheta commemorat, dicens: Et ego mittam uobis Eliam prophetam, antequam ueniat dies Domini magnus et preclarus . Sed quid istis proderit cum alter euaserit, quando grauius torquebitur qui solus reus correctis posteris inuenitur? Multo melius si precederent fide, qui prelati sunt tempore.



Conclusio psalmi.

De profundo quidem psalmus iste fecit initium, sed ad altitudinem magnam uelut sol prouectus ascendit; ut agnoscamus quam utilitatem habeat penitentia, que in tali culmine cognoscitur collocata. Et ideo consideremus quam noxia sit superbia, cui non desinit frequens obuiare medicina. uiolento  morbo non unum medicamen apponitur, sed contra eum multiplici curiositate tractatur. Nam et illa arbor sepius securibus ceditur, que per auras tenues magna libertate luxuriat. Hoc enim malum superbie sexta penitentie bipenne percussum est, et nutantia ramorum membra tremuerunt, sed in subsequenti septima sic conciditur, ut in terram protinus elisa frangatur. Redeo ad illos qui penitentiam agere in uite sue fine fastidiunt. Ecce nusquam legis esse prohibitum quod a perditis hominibus dicitur negligendum; imo semper commonemur ut nunquam ab ea, desidia faciente, cessemus. Horreamus ergo superbiam que angelum de gratia superne suauitatis eiecit; amemus humilitatem que ad celos fideles extulit; uelociter confiteamur quod male fecimus, ne  possimus incurrere quod meremur.



PSALMUS CXXX.



Canticum graduum.

Solliciti sensus agricole dum curuis aratris camporum pinguium densa prosciderit, cultisque aruis semina fecunda commiserit, arboreum culmen solatoriis cantibus letus ascendit, exinde iumentis suis frondea pabula ramorum desecationibus subministrat; ut que labor assidue seminationis addixerat, copiosa comestione reficiat. Sic propheta, penitentie laboribus peractis, spiritualium graduum ascensione subuectus, suauia canticorum nobis alimenta transmittit. Totus enim hic psalmus de mansuetudine atque humilitate  cantatur; eoque fit, ut quos labor premisse confessionis afflixerat, gloriose deuotionis dulcedo reficiat. Suscipiamus itaque transmissum cibum, et tanti muneris dona gustemus: atque utinam boues simus qui agrum Domini nostri sulcis regularibus exaremus! Memento autem quod totus hic psalmus  ad superbiam pertinet destruendam, et humilitatem modis omnibus edificandam, sicut et Dominus in Euangelio dicit: Omnis qui se exaltat humiliabitur, et qui se humiliat exaltabitur . Que sententia rerum summas utrasque complectitur. In superbia enim 449 designat diabolum, in humilitate uero Dominum Christum. Ita sub breuitate dictorum, et quid desiderare debeant homines, et quid eos refugere competat, euidenter insinuat.



Diuisio psalmi.


Primo ordine propheta exemplo suo humilitatem et mansuetudinem docens populum utique Christianum, penam sibi grauissimam ponit, si mandata Domini non cum summa humilitate susceperit. Secundo conuersus, hortatur Isrel ut iugiter speret in Domino; quatenus tali spe roborata, cunctas aduersitates seculi tolerare preualeat.



Expositio psalmi.

uers. 1. Domine, non est exaltatum cor meum; neque elati sunt oculi mei.

uers. 2. Neque ambulaui in magnis, neque in mirabilibus super me. Taliter hic hypotheticus syllogismus enascitur. Si non est exaltatum cor meum, neque elati sunt oculi mei, a superbia scilicet reddor alienus;  attamen non est exaltatum cor meum, neque elati sunt oculi mei: a superbia igitur reddor alienus. Nunc reliqua perscrutemur. Psalmus hic humilitatem quidem predicat, temperantiam docet, patientiam monet. Sed cum propheta negat uitiosa, confitetur omnino laudanda. Que figura dicitur anastrophe, quando respuendo contrariam partem, illa uult intelligi que monita diuina iusserunt. Dicet enim non esse exaltatum cor suum, quod factum est a Pharaone, quando presumens in numerositate gentis sue, Hebreos deuotissimos per Moysen toties prohibitus, crudeliter affligebat. Sequitur, neque elati sunt oculi mei. Elati sunt oculi diuitis illius qui in Euangelio legitur  horrea sua parua cogitasse destruere, et ad copiam congregandam ingentia fabricare  uoluisse. Addidit, neque ambulaui in magnis. Ambulauit in magnis Pilatus, qui dixit Domino Saluatori: Nescis quia potestatem habeo dimittendi te, et potestatem habeo crucifigendi te . Ad postremum subiunxit ad cumulum, neque in mirabilibus super me. Ambulauit Simon Magus in mirabilibus super se, quando Spiritum sanctum ab apostolis Christi pecunia credidit esse redimendum, ut pretio mercaretur quod eius merita non habebant. Sic dum talia negat, illa dantur intelligi que Domino iuuante faciebat. Denique ita sentiendum sequens uersus ostendit.

uers. 3. Si non humiliter sentiebam; sed exaltaui animam meam.

 uers. 4 Sicut ablactatus super matrem suam, ita retribues in animam meam. Nimis competenter edictum est, Si non humiliter sentiebam, quia summum sapientie genus est non per elationem sibi aliquid persuadere, sed deuoto animo sentire quod expedit. Monet ergo Scripturas diuinas simplici ac puro corde se fuisse meditatum, non ut Ariani, Manichei, Donatiste fecerunt, et ceteri qui a uera religione diuisi sunt. Illi enim si humiliter sentire uoluissent, suam non eligerent defendere prauitatem; sed ad doctores uerissimos et sanctissimos uenientes, fidei recte intelligentiam percipere meruissent. Iste ergo se dicit humiliter sensisse, quemadmodum monet Apostolus: Noli altum sapere, sed time ; et alibi in psalmo: Non habitabit in medio domus mee faciens  superbiam ; iterumque contra hoc uitium orans, Domini deposcit auxilium, dicens: Non ueniat mihi pes superbie . Sequitur, sed exaltaui animam meam. Hic negat exaltatam animam suam, id est in superbie culmen euectam, ubi ascendere ruinosum est, promouere periculum. Nam sancti uiri exaltant animas suas, quando eas contendunt ad diuinas predicationes erigere. Quemadmodum enim aut de sancta Trinitate possumus aliquid intelligere, aut salubriter de beata incarnatione sentire, nisi cum magna humilitate animam nostram leuemus ad Dominum? Nam licere animam ad superna se tendere, testis est alius psalmus ubi dictum est: Ad te leuaui animam meam . In illis enim rebus animam leuari fas est, unde uiuat, unde floreat, unde  celesti pane pascatur. In istis autem exquisitionibus prauis et infelici doctrina turgentibus exaltari non decet animam, ubi mortem reperit, infernum subit, et eterna infelicitate damnatur. Adiecit decoram nimis et subtilissimam comparationem, ut ita se Dominum desiderasse dicat, Sicut ablactatus super matrem suam. Consuetudo est enim paruuli, quoties ad alios cibos etate crescente preparatur, lac illi quo solebat uesci a pia matre denegari, quatenus ad solidiores cibos transeat: ne eius substantia in teneritudine quadam relicta mollescat. Sed tunc qua puritate, quo desiderio, qua gratia matrem querit, ut animo ipsius ad lamenta permoto eius pene doleatur amissio. Hoc desiderium, hoc uotum propheta sibi comparans, ostendit quanta spes, quanta simplicitas,  quantus debeat esse ardor in Domino. Ablactati enim dicuntur qui sunt a lacte prohibiti. Et merito talis facta est comparatio: quia sicut infantes ubera materna sugunt, ita fideles paruuli Scripture diuine simplicitate nutriuntur, donec preparentur ad solidum cibum, dicente Apostolo: Non potui loqui uobis quasi spiritualibus, sed quasi carnalibus; tanquam paruulis in Christo lac uobis potum dedi, non escam . Nec uacat quod addidit, super matrem suam, dum adhuc teneri sunt, et supra ubera materna portantur. Ipsis enim grauior est consuetudo subtracti cibi, qui [ed., quia] se escis aliis nesciunt consolari. Addidit, ita retribues in animam meam. More dictum est humanitatis. Ipsi enim nobis ponimus  penam, quando de aliqua causa iuste [ed., iusta] confidimus, sicut et in septimo psalmo dictum est: Domine Deus meus, si feci istud, si est iniquitas in manibus meis, si reddidi retribuentibus mihi mala, decidam merito ab inimicis meis inanis . Sed hic ordo nobis uerborum faciendus est, ut uersus huius decarminata contextio ipsa se magis exponere uideatur. Si non humiliter sentiebam, sicut ablactatus super matrem suam, sed exaltaui animam meam. Sequitur compensatiua conditio, ita retribues in animam meam. Ita dum dicitur, illud significatur, ut si ego te presumpsi contemnere, tu me merito uidearis abiicere. Siue sic forsitan accipi debet, ut psalmus iste contra illos uideatur esse prolatus qui in aliquibus tribulationibus atque aduersitatibus constituti, impatienter  450 agunt, et nolunt remedia sustinere diuina. Contra hec itaque dicit humilis et fidelis, quia differebatur audiri, cor suum in contemptum minime prosiliisse; neque suos elatos oculos dicit, quia maxime paruuli hoc faciunt, qui parentes suos contemnere furiosa uoluntate presumunt. Nam et ipsa comparatio posita in malo potest accipi: quoniam ablactatus infans super matrem exaltat animam suam, quando mamillas eius manibus lacerare presumit, et uagitibus atque fletibus agit, ut eius indignatio possit agnosci. Deinde sequitur penalis illa conditio, ut si fecit ea que superius dixit, a Domino proiiciatur, quemadmodum ablactatus infans maternis uberibus probatur excludi. Nam ut hunc psalmum ad uirtutem patientie atque humilitatis   intelligamus esse prolatum, subiecit, Speret Isrel in Domino, ex hoc nunc et usque in seculum: ne preceps desperatio nostra ablactatis infantibus merito comparata uideatur.

uers. 5. Speret Isrel in Domino, ex hoc nunc et usque in seculum. Postquam humilitatem et mansuetudinem sequendam competenter edocuit, tanquam bonus magister secunda parte conuersus, unumquemque fidelium monet ut confidentiam suam ponat semper in Domino, et in ea cunctis seculis perseueret. In hoc enim mundo licet sperare, illic autem desiderata premia contueri. Nam seculum interdum mundum istum significat, interdum regnum illud Domini quod credimus esse uenturum. Dicit enim, ex hoc nunc et usque in seculum, id est a presenti  tempore usque ad eternitatem futuram; cum unum seculum erit, et uicissitudo temporum in unitatem perpetuam feliciter immutatur. Sic textum psalmi compendioso fine conclusit, ut sancte humilitati conueniret et ipsa breuitas dictionis.



Conclusio psalmi.

Mirabilis est nimis humilitas, que culmine commendatur excelso. Nam si aliquis eremita cellule sue uacans talia diceret, magna tamen patientie laude fulgeret. Hoc purpuratus, hoc prophetarum dicebat eximius, ut tanto studiosius refugeret superbiam, quanto amplius honorum claritate radiabat. Sed quid a nobis exigitur, si ab illo talia pendebantur? Presta, Domine, humilitatem regis, prophete  patientiam, quoniam in quacunque persona ista uere tua sunt premia. Non enim hoc passim humana uoluntate sumitur, sed misericordie tue largitate prestatur. Que ideo maxime inter uirtutes eximias honorata consurgit, quoniam eam dignatio tue maiestatis assumpsit. Denique consideremus quantum honorata sit humilitas, que superbie contraria, in duodecimo gradu noscitur collocata; illa enim demergit in tartarum, hec perducit ad celum.



PSALMUS CXXXI.



Canticum graduum.

Cum prophetam omnia cantica graduum ad prouectum spei celsioris euexerint, istud tamen eum omnimodis eleuauit, quia incarnationis dominice sacramenta describit. Dignum enim fuerat ut post  duodenarium apostolorum numerum, tanquam caput omnium ipse tertius decimus adueniret, quem non arbitror persone prophetice posse congruere, quia gloria tanti psalmi nisi Domino Christo rationabiliter alteri non potest applicari. Nec enim ille humilis, qui hactenus clamauerat de profundis, subito se in tantam laudem potuisset erigere, ut humanum modum uideretur excedere. Quapropter Dauid ille desiderabilis, ille manu fortis hic a nobis intelligendus est, in quo et humilitas assumpte incarnationis conuenit, et omnipotentia Deitatis excellit.



Diuisio psalmi.

Cum frequenter propheta in psalmis de incarnatione Domini fuerit locutus, in hoc maxime gradu  tantum mysterium euidenter edicit; ut merito ualuisset ad gloriam perfectionis ascendere, qui humani generis salutem non desinit indicare. Prima igitur narratione Domini Christi uerba refert, quibus Patri suo cognoscitur promisisse requiem se nullatenus sumere, nisi uere religionis affectum humanis pectoribus infudisset. Secunda narratione dicit esse cognitum, quod ueraciter fuerat a Domino Saluatore pollicitum, preces suas adiiciens, ut cito aduentum salutarem prebeat, qui adhuc uenturi temporis dilatione pendebat. Tertia parte promissionem que illi a Patre facta fuerat, perhibet esse complendam, ut fructus uteri uirginalis thronum sedeat dominationis eternum, quatenus Ecclesiam eius benedicat, pauperes pascat, sacerdotes glorificet, et potestatem  eius perducat, inimicos induat confusione, super eum floreat sanctificatio eterna iustitie. Quapropter hunc psalmum intentis animis audiamus, est enim et sensibus profundus, et uerborum ipsorum significatione copiosus.



Expositio psalmi.

uers. 1. Memento, Domine, Dauid et omnis mansuetudinis eius. Usus est prophete frequenter per humanas consuetudines Domino supplicare. Memento enim illi dicitur, qui nichil aliquando potuit obliuisci. Non enim ut ad memoriam redeat Diuinitas commonetur, ante quam omne presens est preteritum et futurum. Dauid autem significatur Dominus Christus, qui per carnis semen de creature sue descendit origine.  Sic enim auorum proauorumque nomina subsequenti etate ponimus, ut eum maiorum suorum filium fuisse declaremus. Nam Iesum Christum Dauid dici, testis est Ieremias cum ait: Et Dauid regem 451 ipsorum suscitabo illis ; et iterum, Suscitabo illis Dauid regem Orientem iustum , etc. Item Ezechiel, Et excitabo super eos pastorem unum altum, et pascet eos seruus meus Dauid, et erit eis pastor, et ego ero illis in Deum, et Dauid princeps in medio eorum . Unde constat non esse dictum de Dauid filio Iesse, quando isti prophete longo tempore post ipsum fuisse declarantur, et prophetia ipsorum dicere cognoscitur de futuro. Deinde potuit dicere: Memento mei; sed ut alterum significaret, dixit: Memento, Domine, Dauid. Quapropter  confidenter debet accipi, quod tantis testimoniis cognoscitur approbari. Nam quod sequitur, et omnis mansuetudinis eius, immense patientie uirtus ostenditur, de quo Isaias dicit: Sicut ouis ad occisionem ductus est, et sicut agnus coram tondente se, sic non aperuit os suum . Hoc certe quomodo poterat de se propheta dicere, cum se meminisset Uriam Hetheum propter uxorem eius crudeliter occidisse ? Unde et penitentie ipsius gloriosum exstat exemplum.

uers. 2. Sicut iurauit Domino, uotum uouit Deo Iacob. Iurauit, de Christo Domino dicitur, cuius sacramentum est firma promissio. Nam et ipsa uerbi etymologia  significat iure orauit, id est ueraciter firmeque promisit; tunc scilicet quando  Petro carnaliter sapienti ipse Dominus ait: Reconde gladium tuum in locum suum. Calicem quem dedit mihi Pater, non bibam illum ? Et iterum ne a suo proposito uideretur excedere, alio loco Petro dixit: uade retro me, Satana, scandalum mihi es . Sed ne minorem putes quem iurasse cognoscis, audi de ipso Patre: Iurauit Dominus, et non penitebit eum . Et, Iurauit Dominus ad Abraham . Et hoc ipsum de Patre dicit inferius: Iurauit Dominus Dauid ueritatem. Nam et illud quod ait, Iurauit Dominus, ostendit alteram, non suam intelligi debere personam. uotum itaque Filii fuit, ut proprie incarnationis aduentu reconciliaret Patri genus humanum, quod peccatis facientibus reddebatur infensum. Quod tamen  uotum non est a Patre diuisum, omnia enim que uult Pater, uult et Filius, uult et Spiritus sanctus: quoniam una natura, una potestas, una cognoscitur et uoluntas. Quid sit tamen istud uotum, subter exponitur.

uers. 3. Si introiero in tabernaculum domus mee, si ascendero in lectum stratus [mss. A., B., strati] mei. In hoc uersu et duobus aliis qui sequuntur, propheta referente uerba intelligenda sunt Domini Christi a parte humanitatis eius. Negat enim et tabernaculum se introire, et stratum lecti conscendere, donec illa que Patri promisit, cognoscatur implere. Tabernaculum dicit, nisi fallor, celestem habitationem, ubi post resurrectionem suam cum assumpta carne uidentibus  apostolis ascendit; quam se ante ingressurum esse non perhibet, quam Domino Patri reperiat religiosorum pectorum locum. Ideo enim addidit, domus mee, ut celestem significaret habitationem; sicut alio loco dicit: Celum mihi sedes est, terra autem scabellum pedum meorum . Sequitur, si ascendero in lectum stratus mei. More suo res celestes per humanas consuetudines dignoscitur indicare. Lectus enim noster stratus quietem nobis confert et finem laborum: unde lectus ipsius, id est requies, consummatio intelligenda est beatissime passionis. Nam et ipsum quod dixit, si ascendero, significat ascensionem, quando ascendit in celos et sedit ad dexteram Patris. Tunc enim iurationis, id est promissionis ipsius uota completa sunt; quod et  ipse in passione sua dixit cum aceto potatus esset: Consummatum est; et inclinato capite emisit spiritum .

uers. 4. Si dedero somnum oculis meis, aut palpebris meis dormitationem, aut requiem temporibus meis. Quamuis nec illa superiora que diximus, ad naturam deitatis eius applicari posse uideantur, hoc tamen omnimodis discrepare cognoscitur, ut illa potentia Diuinitatis aut oculis suis somnum, aut palpebris dormitationem dedisse uideatur. Sed hec omnia rationabiliter humanitati eius conuenire noscuntur. Dicit enim: Si dedero somnum oculis meis. Somnus iste intelligendus est requies mortis: de quo et in alio psalmo iam dictum est: Ego dormiui et soporatus sum; et surrexi, quoniam Dominus suscepit me , etc. Sequitur, aut palpebris meis dormitationem. Consuetudo somni potenter exprimitur. Palpebre enim a palpitando dicte sunt, que nisi tremula quadam remissione quieuerint, somnus oculos non potest introire. Item sequitur, aut requiem temporibus meis: quoniam reuera tempora capitis nostri requiem habere non possunt, quando oculi crebris motibus agitati, uigilare noscuntur. Prius enim posuit somnum, et postea quemadmodum ipse somnus impleatur exposuit. Reuera somnus, quoniam triduana tantum pausatione susceptus est, qui nullam corpori corruptionem intulit, sed quietem.

uers. 5. Donec inueniam locum Domino, tabernaculum Deo Iacob. uentum est ad illam promissionem que in superioribus dictis suspensa querebatur. Dicit  enim uotum suum in hoc fuisse semper intentum, donec Ecclesie firmitas sancte predicationis ordine fundaretur. Locus enim Domini, est tabernaculum pectoris Christiani, et atria Ecclesie catholice, que ille tanquam celum semper inhabitat. Hec inuenta sunt, postquam Domini aduentu constructa uiguerunt. Inuenta plane, quando ipse nos quesiuit, ipse reperit, ipse sua pietate construxit; et tabernaculum sibi ex nobis et in nobis fecit, quando ipse nos eterne uite propria miseratione restituit. Et illud memento, quia sicut superius dixit promisisse Christum Deo Iacob, ita et hic ipsi eum uotum asserit reddidisse, quatenus impleta ueritas iurationis ipsius appareret. Sed ne perfidia Iudeorum hec apposita, quam exposita tumultuetur  , audiat quid sequitur, et confusa tandem aliquando resipiscat.

uers. 6. Ecce audiuimus eam in Ephrata, inuenimus eam in campis silue. Post Domini sacramentum, post studium eius quod tota ueritate compleuit, propheta uenit ad narrationem secundam, in qua ex sua persona promissionem 452 Domini quam in Ephrata audierat, in campis silue se asserit inuenisse. Ephrata lingua Latina significare memoratur speculum. Campi uero silue indicant corda gentilium, que ex peccatis quasi siluestribus ac dumosis, mundante Domino, campestri puritate patuerunt. Campi siquidem a capacitate  et spatio diffuso dicti sunt. Facti sunt enim ex hispidis nitidi, ex agrestibus mansueti, ex sterilibus fructuosi, ex cubilibus demonum templa Dominantis. Et ideo in campis silue, id est in gentibus dicit esse compertum, quod in imagine prophetie Iudeis fuerat repromissum. Nam et ipsa quoque Bethlehem, ubi Dominus natus est, appellata est Ephrata, sicut Micheas propheta dicit: Et tu, Bethlehem, domus Ephrata, nunquid minima es in tribubus Iuda; ex te enim exiet princeps qui regat populum meum Isrel . Et in Genesi scriptum est, Sepultam esse Rachel iuxta Ephrata, que est Bethlehem . Unde euidenter apparet auditum fuisse nasciturum Dominum in Bethlehem, sed propter fidem gentium in campis silue fuisse compertum.

 uers. 7. Introiuimus in tabernacula eius, adorauimus in loco ubi steterunt pedes eius. Cum superius dixerit in Ephrata se audiisse, que in campis silue reperierat, nunc ad confirmandum totius deuotionis effectum, introiisse se dicit in tabernacula Domini; ut quod in spe firmissima gerebat, in hoc se profiteretur modis omnibus introiisse. Perscrutandum plane quod superius dicit Dominum singulari numero tabernaculum promisisse, et hic propheta cum fidelibus Christianis tabernacula se asserit introire. Quam Christus Dominus catholicam promisit Ecclesiam, propheta numero plurali dixit: quoniam tunc se fide miscuit populo Christiano, quando iam innumerabiles Ecclesie toto orbe promisse sunt. Sed non sufficit  eum professum fuisse intrasse tantum Ecclesias, nisi et adorasse se diceret, ubi Domini Christi pedes sanctissimi constiterunt. Pedes significant euangelicas iussiones, sicut scriptum est: Quam speciosi pedes euangelizantium pacem . Ibi enim steterunt pedes eius, ubi fidei ueritas approbatur esse fundata. In hoc enim nobis in eternum standum est, ubi plenitudo legis et prophetarum Dominus Christus insistit. Stare enim plerumque ad constantiam refertur, sicut in Euangelio scriptum est: Qui habet sponsam sponsus est; amicus autem sponsi stat, et audit eum . Stare enim pertinet ad solidissimam mentem, unde scriptum est: Qui perseuerauerit usque in finem hic saluus erit . Nam peccatores  in fide constare non posse alter psalmus ostendit, dicens: Ibi ceciderunt qui operantur iniquitatem: expulsi sunt, nec potuerunt stare . Quod si hoc et ad historiam pie uelis referre, significat forte sanctam crucem ubi corporaliter stetit, quando in ea confixus apparuit: in qua stetisse recte dicitur, ubi corpus eius infixum fuisse monstratur. Merito ergo hunc propheta locum dicit adorandum, qui nobis et fidei signum prestitit et salutem.

uers. 8. Exsurge, Domine, in requiem tuam, tu et arca sanctificationis tue. Postquam Domini Christi promissiones que superius dicte sunt, propheta perfectas esse cognouit: ne quidquam debitum esse constaret, exclamat ad Dominum: Exsurge in requiem tuam; ut euentum rerum perfecte ueritatis ordine  declararet, id est, ab inferis resurgeret in deitatis sue beatitudinem sempiternam. Et uide quod addidit, tuam, quam tibi tua maiestas attribuit, que regnat cum Patre potestate equali et gloria sempiterna. Et ne putares caput membra sua posse derelinquere, adiecit, tu et arca sanctificationis tue, hoc est Ecclesia, quam membra tua faciens, sanctificare dignatus es. Non enim dixit, arcam Ne, non arcam testamenti, que tamen utraque typum portare uidebatur Ecclesie; sed ipsam specialiter designauit, cum addidit, sanctificationis tue. Denique uide quid sequitur.

uers. 9. Sacerdotes tui induantur iustitia [mss. A., B., iustitiam], et sancti tui exsultent. Adhuc de illis membris loquitur que a Domino recipi deprecatur in requiem sempiternam. Sed uideamus quid significet,  Sacerdotes tui induantur iustitia, id est, tanquam armis celestibus uestiantur; sicut Apostolus dicit: Induti loricam iustitie et caritatis, ut possitis ignita iacula inimici exstinguere ; scilicet ut intrepide hereticorum iaculis ualeant obuiare. Siue iustitia ipsum significat Dominum Christum, sicut Apostolus dicit: Qui factus est sapientia nobis a Deo et iustitia . Ipsum ergo decet sacerdotes induere, et semper corde gestare, qui tamen sic induitur, ut intus esse dignetur, sicut baptizatis idem dicit Apostolus: Omnes qui in Christo baptizati estis, Christum induistis . Sequitur, et sancti tui exsultent. Consequens erat ut sancti exsultarent, cum ipsum Christum Dominum induissent. Nam si mundanum gaudium est uestem sumere pretiosam,  quid de illa maiestate potest oboriri letitie, que et honorabilem facit, et circumdat modis omnibus ad salutem?

uers. 10. Propter Dauid seruum tuum, non auertas faciem Christi tui. Recordans propheta que mala Iudaicus populus fecerit in deserto, uel postea quanta Domino iniquitate peccauerit; preuidens etiam quam ingesturus erat salutarem quidem mundo, sed ipsis lamentabilem passionem, in Dei Patris se supplicatione prosternit: ne faciem Christi sui, id est presentiam auertat a gente Iudaica, quam olim promiserat per prophetas; ut qui erat reconciliaturus mundum, offensam quoque abstergeret Hebreorum [ed., Iudeorum].

 uers. 11. Iurauit Dominus Dauid ueritatem, et non frustrabitur eum: De fructu uentris tui ponam super sedem tuam. Post illam supplicationem que Domini aduentum breuiter quidem, sed magno desiderio postulauit, tertiam narrationem sermo prophetalis ingreditur, ubi ea que Filio promissa fuerant a Patre, letus enumerat. Quid enim firmius quidue potest dici constantius, quando ille iurat per quem iuratur, ille promittit qui non potest falli? Sed non isti Dauid filio Iesse, quia dicere potuit: Iurauit Dominus mihi, sicut et in huius psalmi principiis dixit. Nam cum dicit: Iurauit 453 Dominus Dauid, alterum significauit; illum scilicet de quo in alio psalmo iam dictum est: Posui adiutorium super potentem, et exaltaui electum de plebe mea. Inueni Dauid seruum meum: in  [in abest a mss. A., B., F.] oleo sancto meo unxi eum. Et paulo post: Ipse inuocabit me: Pater meus es tu, Deus meus et susceptor salutis mee. Et ego primogenitum ponam illum, excelsum pre regibus terre . Hoc est quod hic posuit, non frustrabitur eum. Frustrare est enim in irritum promissa deducere; quod hic merito negat posse prouenire, quoniam deceptionis locus esse non potuit, ubi promissio ueracissimi declaratur auctoris. Sequitur, De fructu uentris tui ponam super sedem tuam. Fructus uentris est Domini Saluatoris doctrina celestis, de qua populus Christianus noscitur esse generatus. Frequenter enim diximus institutione fideli, quasi quodam uentre generari posse credentes. Hos ergo promittit Pater super Domini Christi esse sedem  ponendos, quando conuersi auctoris sui mandatis, docere similia comprobantur. In illius enim sede recte sedere quis dicitur, cuius et precepta docere monstratur.

uers. 12. Si custodierint filii tui testamentum meum, et testimonia mea hec que docebo eos: et filii eorum usque in seculum seculi sedebunt super sedem tuam. Explanauit quod superius dixit. Nam et hic de apostolis loquitur ceterisque fidelibus, qui Christi filii dici fidei integritate meruerunt; ipsis enim dicitur: Sedebitis super duodecim sedes, iudicantes duodecim tribus Isrel . His ergo sedes Domini dabitur, qui et participes eius regni esse meruerunt, sicut in Euangelio ipse dicit: Pater, uolo ut ubi sum ego, et ipsi sint mecum . Et ne ambigeres  quibus esset dandum, illis scilicet dicit qui testamentum Domini et testimonia, omnemque doctrinam pura deuotione custodiunt. Sed ne hoc premium putares esse forsitan temporale, dicit, usque in seculum seculi sedebunt super sedem tuam. Cuius seculi non erit finis, quia omne premium ibi incommutabili eternitate perdurat.

uers. 13. Quoniam elegit Dominus Sion, preelegit eam in habitationem sibi.

uers. 14. Hec requies mea in seculum seculi; hic habitabo, quoniam preelegi eam. Hoc secundum litteram nullatenus uindicatur, cum sciamus Ierusalem uetustam euersiones desolationesque frequentissime pertulisse: de qua scriptum est: Sion sicut ager arabitur  . Sed per hoc uocabulum Ierusalem superna declaratur, concors in populis, unita uirtute caritatis, purificata per gratiam remissionis, que diuinitate eius atque potentia eterna speculatione perfruitur. Illa enim maiestas summe bona, summe beata, summe potens, quamuis ubique tota sit, beatorum pectora possidens, habitacula sibi facit, que sue misericordie uirtute preelegerit. Ipsa est enim requies Domini, ipsum speciale tabernaculum in hominum religiosissimis pectoribus insidere, et sic ubique esse, ut in his dicatur immensus et incomprehensibilis habitare.

uers. 15. uiduam eius benedicens benedicam, pauperes eius saturabo panibus. uidua Christi dicitur Ecclesia: quia omni auxilio destituta mundano, solam  spem suam ponit in Domino, patiturque quod uidua improbitates malorum, direptiones crudelissimas impiorum; et tanquam maritali auxilio destituta semper meret, semper atteritur, sed mentis castissime fruitur indemutata constantia. Ad cuius similitudinem uiduam laudat Apostolus, dicens: Que autem uidua est, et desolata, speret in Dominum . Hec quamuis et coniugatas et uirgines continere uideatur, uidua tamen dicitur, quia presidio destituta seculari, spem suam in celesti Sponso reposuit, qui eam fecit de fusca pulchram, de erronea rectam, de crudeli piam, de caduca firmissimam. Siue  uidua dicitur Synagoga, que nunc Ecclesia est: quoniam desinente lege, sub qua uelut quodam marito tenebatur obnoxia, ueniente gratia  Christo est sine dubio copulata; et quasi a priori conditione liberata, nuptias celestes salua castitate promeruit. Quam comparationem et Apostolus fecit, dicens: An ignoratis, fratres , quoniam lex dominabitur homini in quantum temporis uiuit? Que enim sub marito est mulier, uiuo marito uincta est lege mariti [ed., iuncta est legi]: si autem mortuus fuerit maritus, euacuata est a lege mariti. Ergo uiuente marito adultera uocabitur, si iungitur cum alio uiro, etc. . Intendamus etiam quod dicit, benedicens benedicam. Qui semel benedicit, in ea tantum se testatur benedictione desinere; benedicens autem benedicit, qui iugi benedictione sanctificat, modo in istam partem, modo in aliam gratiam sue donationis indulgens. Quod argumentum dicitur  A coniugatis, quoniam nominum ipsorum copulatio noscitur esse coniuncta; quod etiam in subsequenti uersu factum esse monstratur. Sequitur, pauperes eius saturabo panibus. Reuera pauperes Christi celesti pane saginantur, quoniam in mundanis copiis semper esuriunt; sicut in superiori psalmo dictum est: Diuites eguerunt et esurierunt; inquirentes autem Dominum non deficient omni bono . Ipsi sunt ergo pauperes Christi, qui terrenis rebus quidem indigent, sed celesti copia perfruuntur.

uers. 16. Sacerdotes eius induam salutari [ed., salutare], et sancti eius exsultatione exsultabunt. Sacerdotes induuntur salutari, quando Dominum Saluatorem summa fidei integritate recipiunt, et ipsius honorabili  misericordia uestiuntur; sicut de baptizatis Apostolus dicit: Omnes qui in Christo baptizati estis, Christum induistis . Unde licet proxime dixerimus, non piget tamen repetere quod nobis potest diuina mysteria declarare. Tales enim oportet esse doctores, ut primo ipsi irreprehensibiles sint, et sic reliquorum instruant corda fidelium, sicut Dominus in Euangelio dicit: Qui autem docuerit, et fecerit sic, magnus uocabitur in regno celorum . Nam quod dicit, exsultatione exsultabunt, perpetuam letitiam uult significare sanctorum, quando eos non solum exsultare, sed letitia dicit gaudere perpetua. Potest enim quilibet in magna animi iucunditate prosilire, et iterum aliquando desinere; exsultatione autem illi exsultant, qui nunquam a collatis premiis  amouentur.

uers. 17. Illuc producam cornu Dauid: paraui lucernam Christo meo. Illuc cum dicitur, illa beatitudinis requies significatur de qua superius Pater dixit: Hec requies mea in seculum seculi. Ipsa enim requies Patris que Filii, ipsa Filii que Spiritus sancti: quoniam sancta Trinitas, que est unus Deus, nec beatitudine separatur, nec potestate, 454 nec natura diuiditur. Sequitur, producam cornu Dauid. Et hic Dauid intelligendus est  Dominus Saluator, cuius cornu, id est fortitudo potestatis in illa iudicatione monstranda est, ubi ab ipso sanctis eterna premia conceduntur. Neque enim hoc de se poterat Dauid dicere, qui et ipse inter reliquos beatos non daturus est munus, sed a Domino accepturus  est premium. Et ut Dominum Christum debuisses aduertere, sequitur, paraui lucernam Christo meo, id est lumen predicationis Baptiste Ioannis, qui fuit reuera lucerna Christi, mundanis tenebris celeste lumen ostendens; de quo ait ipse Dominus: Ille erat lucerna ardens et lucens . Lucerna sine dubio lucens, que non carnalibus oculis, sed spiritualibus appareret, et in toto mundo emitteret de Domini sui oleo saginata copiosissimam claritatem.

uers. 18. Inimicos eius induam confusione, super ipsum autem florebit sanctificatio mea. Inimicos eius, hereticos significat et paganos, uel quicunque contra ipsius instituta uixerunt. Eius autem quod sequitur, Christi Domini designat aduersarios. Et sicut sacerdotes Domini salutari gloria induti sunt, ita inimici  eius confusionis uelamine uestiuntur, quando illi audient: uenite, benedicti Patris mei; istis uero dicetur: Ite in ignem eternum . Et ut agnosceres hoc et Patrem facere quod Filius operatur, hic Patrem dicit inimicos eius confundere, quod Filium constat esse facturum. Ipse enim in Euangelio dicit: Pater non iudicat quemquam, sed omne iudicium dedit Filio . Sed Patris testimonio Filii gloria decenter exponitur. Nam et alibi de unitate cooperationis dicitur: Pater meus usque modo operatur, et ego operor ; quod etiam de Spiritu sancto intelligi debere non dubium est. Sepe enim de una persona dicitur, quod de totius Trinitatis potentia sentiatur. Sequitur, super  ipsum autem florebit sanctificatio mea. Florebit ad exprimendam sanctitatem gloriose incarnationis edicitur, que sic floruit, sicut dicit Apostolus, ut omne genu flectatur celestium, terrestrium et infernorum; et omnis lingua confiteatur quia Dominus iehsu Christus in gloria est Dei Patris . Quod ad comparationem dictum constat agrorum; tunc enim magnum uisentibus decus exsurgit, quando amenitates camporum floridis coloribus induuntur. uerum tanta laus continui floris quomodo potest alteri conuenire, cum propheta effugatus a filio legatur esse de regno, et in quibusdam more humanitatis grauissima crimina commisisse monstretur? Dominus autem Christus quidquid egit, quidquid pertulit, floruit in ipso semper paterna sanctificatio: unde illi merito  presens psalmus aptatur, qui sine aliqua offensione fuisse cognoscitur.



Conclusio psalmi.

Audistis quid ascendens iste profecerit, audistis qua nos iucunditate compleuerit. Nam licet ab initio cantica graduum uniuersa grandescant: licet ista dicere celsiora, que de Domini aduentu clarissimo lumine lampauerunt. Creatore quippe prophetato, necesse fuit gradum crescere, per quem augmenta sumere constat uniuersa. Restat nobis in sequentibus gradalibus psalmis dilectio proximi et caritas Dei; que si pura mente conscendimus, tunc ad eius gloriosissimum perueniemus aspectum.



PSALMUS CXXXII.



Canticum graduum.

 Post illam precedentis psalmi sanctissimam predicationem, in decimo quarto gradu iam positus propheta populis beatam predicat unitatem; ut qui se Christiana religione constringunt, in una caritatis conuenientia perseuerent. Quod licet ad monachos quidam aptandum esse iudicauerint, nos tamen dicimus et ad generalitatis concordiam pertinere: quoniam hoc non tantum monasteriis, sed uniuerse pronuntiatur Ecclesie, spirituali tuba in unum colligens quidquid est Christi militum in toto orbe terrarum. Non enim reluctor beatis monasteriis dictum, sed nec generalitati estimo subtrahendum. Dignus ergo locus qui collectionem fidelis populi contineret, quam constat ante factam quam incarnatio Domini  pretioso sanguine de gentibus acquisiisset. Et merito post illam pontiur, per quam mundo prestitum fuisse declaratur.



Continentia psalmi.

Ecce alter psalmus qui diuisionem cognoscitur non habere. Congruum siquidem fuit ut qui de unitate loquebatur, diuisionis non reciperet sectionem: simplex manens sine aliqua diuersitate causarum, quos recte atomos nuncupamus. Non enim aut personam mutat, aut causam, aut locutionem suam conuertit ad aliud; ista enim tria sunt, que diuisionem uidentur generare psalmorum. Qui atomi ad duo illa forte pertinent minuta, que mulier in gazophylacium mittens, plenissime misericordie probatur munera consecuta  . Sic et nos, si uirtutem psalmorum istorum piis mentibus hauriamus, remissionem omnium suscipimus peccatorum. Ille enim ad laudes Domini inuitat, iste hortatur ad proximi caritatem.



Expositio psalmi.

uers. 1. Ecce quam bonum et quam iucundum habitare fratres in unum! Ecce, ostendentis est potius quam loquentis; quod solet magna mentis intentione protenta manu fieri, quam sermonibus explicari. Bonum respicit ad caritatem, quoniam perfecti uiri communibus se hortantur exemplis, et alter alterius uirtutes imitando, mutue dilectionis se incendio comprehendunt. Frequenter enim bonum facimus, et aduersitate animi dissidemus. Est enim perfecta uirtus, ut ipsum bonum debeat tibi placere quod feceris.  Habitare, id est in bono proposito permanere. Ipsa est enim habitatio quam Dominus querit, non tecta parietum que consociant corpora, sed que animas religiosa societate coniungit. Tali enim dicto prohibet circumcelliones, qui diuersa monasteria uoluntate 455 mutabili peruagantur. Dicendo autem, fratres in unum, significat eos qui fidei societate sub uno patre sunt constituti, quibus est  cor unum et anima una . Sed et illi in uno habitant, qui eremi solitudines peruagantur; qui quamuis corpore uideantur esse discreti, fidei tamen concordia non probantur esse diuisi. Quod si ad litteram intelligas, bona est et ista societas, que fratrum cetibus congregatur, sicut in Actibus apostolorum legimus: Et distribuebatur  unicuique prout opus erat; nec enim dicebat aliquis [ed., aliquid] suum proprium inter illos, sed erant illis omnia communia . Sic tamen pars ista laudabitur, si illa animi concordia quam superius diximus, non negetur. Nam ut hanc adunationem non mediocre aliquod bonum, sed intelligeres esse mirabile, sub mysticis comparationibus usque ad finem, laus eam digna prosequitur, ut res pretiosissima cum sui preconii gratia iungeretur.

uers. 2. Sicut unguentum in capite, quod descendit in barbam, barbam Aaron, quod descendit in oram uestimenti eius. Incipit superioris uersus per comparationes subtilissimas facta declaratio. Priscis enim temporibus alii ungebantur in reges, alii in prophetas, alii in pontificum reuerentissimam dignitatem;  qui tamen similitudinem pronuntiabant Domini Christi, sicut et alia multa que illis temporibus figuraliter agebantur. ueniens autem inuisibiliter et incorporaliter unctus est Dominus Christus. Ceterum corporaliter unctus fuisse non legitur Rex omnipotens, Propheta mirabilis, Pontifex eternus, qui se immaculatum pro peccatoribus obtulit immolandum. De isto autem unguento quadragesimus quartus psalmus dicit: Propterea unxit te Deus Deus tuus oleo letitie pre consortibus tuis . Quod si adhuc euidentius queras quid sit istud oleum letitie, aut unguentum spirituale, non abs re est illud aduertere, quando Spiritus sanctus secundum lectionem euangelicam in columbe specie descendens, supra baptizatum  Christum Dominum mansit , qui est caput corporis Ecclesie, crucifixum, tertio die suscitatum, quod ascendit in celos, et sedet ad dexteram Patris. Sequitur, quod descendit in barbam, id est Spiritus sanctus, qui supra apostolos inestimabili potentie sue uirtute descendit , quando nationum diuersarum linguis sub uarietate locuti sunt. Barbam siquidem bene dicimus apostolos, quoniam hec robustissime uirilitatis indicium est, et fixa sub suo capite perseuerat. Multis enim passionibus diuino munere superatis, apostoli uiros se constantissimos per Dei gratiam probauerunt: seruantes etiam regulas quas a Domino acceperunt, sub suo se mansisse capite monstrauerunt. Sed ne hanc barbam cuiuscunque hominis fortassis aduerteres, addidit,  Aaron, qui Christi speciem preferens, iam ipsum in sacerdotio suo sub quadam imaginatione gestabat. Frequenter enim nomina de ipso translatitia dicimus, sicut Salomon, Dauid, Samson: ita et hic Aaron. Adiecit, quod descendit in oram uestimenti eius. Ora uestimenti Domini Saluatoris significatur Ecclesia, quia usque ad extremitates eius descendit Spiritus sanctus, quando baptizatos usque in finem seculi misericordie sue dignatione sanctificat. Ipsa est enim Ecclesia, que et per tunicam illam designata est, que diuidi non potuit tempore passionis. De hac igitur ueste Patres nostri spiritualiter et copiosa dixerunt. Nam Iosephus in libro tertio Antiquitatum titulo octauo, magnarum rerum exinde sacramenta patefecit: probans quatuor colores earum, id est,  byssum, purpuram, hyacinthum et coccum, elementa mundi rationabiliter indicasse. Hieronymus etiam ad Fabiolam scribens , et de hac quoque re non destitit esse proficuus.

uers. 3. Sicut ros Hermon, qui descendit in montem Sion. uenit ad aliam laudis comparationem, que iterum  significatione nominum ingentia nobis arcana patefacit. Ros est tenuis ac leuis pluuia, non per guttas ueniens, sed per quasdam minutissimas partes duritiam terrene ariditatis infundens. Per hunc cuncta germinantia coalescunt, et in uarios fetus temperationis munere perducuntur. Hermon Hebreum nomen est montis ultra Iordanem fluuium constituti, cuius interpretatio  significat anathema. Ros ergo montis istius  nutriens peccatores, qui sub anathematis exsecratione iacuerunt, descendit in montem Sion, quando ad conuersionis remedium Domino largiente peruenerint. Sion enim significat Ecclesiam catholicam, que recipit gentes, que erant sub anathematis periculo constitute. Queras forsitan quare dixerit, qui descendit, dum magis dicere potuisset, ascendit: quoniam ad meliora translatus est. Sed usus iste communis est dicere de his qui ad cognitionem aliquam tarde [ed., trahendo] ueniunt: Descendit ad ueritatem, descendit ad iustitiam; utique quasi de culmine illo superbie perueniunt ad planam lucidamque rationem. Hoc est enim rorem de Hermon ad montem Sion descendere, gentes de impietatis sede ad beatitudinis  amena transire. Hoc est quod et uersus primus edixerat: Ecce quam bonum et quam iucundum habitare fratres in unum!

uers. 4. Quoniam illic mandauit Dominus benedictionem et uitam usque in seculum. Illic, in monte scilicet Sion, id est Ecclesie, que fratrum adunatione consistit, mandauit benedictionem, hoc est, misit Dominum Saluatorem, qui credentium uita est et beatitudo perpetua. uerum hoc montis nomen sepe diximus celestem illam Ierusalem significare, cuius et hec terrena portat imaginem. Ipsa est enim que uitam continet sine fine, que gaudium sine intermissione; et quod omne genus felicitatis excedit, a suo beneficio regitur et possidetur auctore. Dicendo enim illic, ubi concordia significata est ostenditur, quia  discordibus benedictio nulla prestatur. uides congregatio illa quibus similitudinibus, et quanta admiratione laudata sit; ut nullus dubitet ingens esse donum, quando ab ipso laudatur qui daturus est premium. Considerandum est etiam quemadmodum uno sensu, una complexione psalmus iste cucurrerit [mss., concurrerit]. Quod schema dicitur hyrmos, quando series orationis tenorem suum usque ad ultimum seruat: ubi nec persona alia, nec causa mutatur, quam iam et in centesimo decimo sexto psalmo propter indiuisibilem textum posuisse dignoscimur.



456 Conclusio psalmi.

Ostensa nobis est unitatis utilitas, declaratum quid fraternus prestare possit affectus. Diligamus fratrem tanquam nos; amemus Dominum supra nos, ut ista  dilectio proximorum ad illam nos perducat Domini perfectissimam caritatem. Nam quid iucundius esse potest quam hic imitari quod in illa beata patria summo munere constat attribui? Ferantur hic qui ibi nimis amandi sunt. Hoc monasteriis, hoc Ecclesiis, hoc ciuitatibus, hoc uillis, hoc eremis esse predicatum. Nullus enim ab ista fraternitate diuiditur, qui affectum sancte religionis habere monstratur. Sed nec illud indiscussum relinquendum est, quod hic primo caritas ponitur fratrum, et post sequitur diuina dilectio, dum in mandato primum locum teneat: Diliges Dominum Deum tuum ex toto corde tuo, et ex tota anima tua ; et post sequitur, et proximum tuum sicut teipsum . Habet hoc consuetudo docentium, ut pro explicanda  utilitate causarum aptissime conuertatur ordo dictorum. Dignum enim fuit  ut ad summum post cuncta poneretur, quod rebus omnibus prestantius esse declaratur.



PSALMUS CXXXIII.



Canticum graduum.

Respiciamus oculo cordis intento, quemadmodum uestigia summa uirtutum transmissis gradibus propheta conscenderit. Illi enim beate fraternitati, quam in unum dixerat congregandam, nunc quod superest salubriter persuadet, ut felix adunatio in laudes Domini flagrantissimo caritatis studio concitetur, quatenus  fideles uiros perfecta operatio consequatur; et hic imitentur suauitatem, que in illa patria in sanctis creditur mentibus esse mansura. Dignum est enim ut benedictio illi persoluatur, ad quem summo studio constat ascensum. Nunc de ipsius mandati uirtute tractandum est, ut intellecta sententia utilitatem nobis possit aperire discussa. Preceptum est enim, Diliges Dominum Deum tuum ex toto corde tuo, et ex tota anima tua, et ex tota uirtute tua, et proximum tuum sicut teipsum. In his enim duobus preceptis tota lex pendet, et prophete . Admiranda complexio in uno capite dicere, quod in Scripturis sanctis possis omnibus inuenire! Nam qui Deum ex toto corde, ex tota anima, ex tota uirtute diligit, locum uitiis non relinquit. Ubi enim intret  scelus, cum Deo totus occupatus est animus? Diabolus enim uacantia desiderat, nudata perquirit; sed ubi Deum presentem reperit, sub magna confusione discedit. Ita si Deum toto corde diligimus, eiusque nos potestati affectuosa deuotione contradimus, nec locum culpis dare possumus, et in uiis semper rectissimis ambulamus. uascula ipsa cum aliquo liquore plena sunt, superuenientium augmenta non capiunt: ita nos si diuina caritas totos repleat, non erit quo crimen intreat. Sequitur, et proximum tuum sicut teipsum. Proximum diligimus sicut nosipsos, cum nulli malum facimus, sed omnes simili ut nosmetipsos affectione tractamus. Nullius enim acquiescit ingenium, aut pericula sibi calamitatis optare, aut dolosis insidiis uelle concludi; sed ita sibi omnes  prospici cupiunt, ut nullis aduersitatibus appetantur. Hec si in alios compari uoluntate seruemus, si que nobis impendi uolumus, fratribus similia faciamus; omne delictum, omne flagitium, omne cessat sine dubitatione peccatum; talesque presens regula reddit, quales nos celestis magister esse precepit. Istud mandatum et bonos angelos fortasse amplectitur, qui dum nobis qualia ipsi possident prouenire cupiunt, consortes nos eterne illius societatis acquirunt. Memento preterea quod caritatis dominice hic tertius psalmus est, ut ex ipso numero uirtus possit sancte Trinitatis agnosci.



Diuisio psalmi.

Prima parte inuitat propheta ad benedicendum Deum: ubi plurali numero predictam plebem cognoscitur  admonere. Deinde conuersus populum singulariter benedicit: quia sancta unitas decus est ac uirtus Ecclesie.



Expositio psalmi.

uers. 1. Ecce nunc benedicite Dominum, omnes serui Domini; qui statis in domo Domini, in atriis domus Dei nostri.

uers. 2. In noctibus extollite manus uestras in sancta, et benedicite Dominum. Ideo duo uersus simul posuimus, quoniam sibi inuicem mutua connexione iunguntur, ut nobis impletus sensus euidentius appareret. Primum queramus cur et hic et in superiori psalmo, Ecce posuerit; scilicet ut rebus certis atque  perfectis non solum sermo, sed etiam articularis prestaretur ostensio. Nunc autem dictum est, quia tot gradibus ascensis, ille solus laudari debuit, qui tanta concessit. Primum enim fuit, quod proficienter ascenderat: deinde quod super hunc ascensum, alium non habebat. Tunc enim maiori studio predicandus est Dominus, quando facit sua largitate securos. Siue  tempus istud significat mundiale, quando hic exercendus est animus, ut ibi eternis ac perpetuis laudibus occupetur. Benedicite Dominum, significat laudate: quia nos illum benedicendo laudamus; ille autem nos benedicendo sanctificat. Audisti seruum; et ne aliquid putares abiectum, addidit Domini; ut de potentia summi principis dignitas cresceret seruientis. Hoc se nomine Paulus honorabilem  gentibus fecit; sic enim Epistola eius prefatur: Paulus seruus Christi ; et iterum: Si hominibus placere uellem, Christi seruus non essem . De Moyse quoque in alio psalmo: Misit Moysen seruum suum . Quapropter istud iam de perfectis proprie dicitur, qui et amici sine dubio nuncupantur. Sequitur, qui statis in domo Domini, in atriis domus Dei nostri. Seruum quidem prius dixerat ad honorem; sed ne incerta corda mortalium hoc et ad alios traherent, qui indeuoti esse noscuntur, dum omnes Domino creature conditione subiecti sunt, addidit, qui statis in domo Domini, id est quorum animus in Domino religionis firmo uestigio perseuerat. 457 Stare enim de illis dicitur, qui a bono proposito facilitatis crimine non labuntur,  sicut dictum est de diabolo qui archangelus fuit, et in ueritate non stetit . Nominata quidem domus, concludit et atria; quoniam atrium ingressus est mansionis. Significat enim eos, siue qui iam in penetralibus sunt Ecclesie, siue qui in ingressu eius esse meruerunt. Diuersa enim loca sub unitatis gratia habere constat Ecclesiam. His quoque dictis aliud genus firmitatis adiecit, Dei nostri; hoc est, non quem gentilitas colit, sed quem uera catholica religio confitetur. Addidit, In noctibus extollite manus uestras in sancta, et benedicite Dominum. In noctibus, mundi istius significat teterrimum tempus, quod semper creberrimis tribulationibus obscuratur. In hoc ergo seculo leuande sunt manus ubi bona operatio Domini meretur auxilium. Sic Moyses quandiu manus tendebat,  Amalech audacia superba premebatur : presagans crucem beatissime passionis. Nam quod digitos extendebat, Decalogum fortasse significabat. Qui cum brachia remisisset, inimici superbia desperata surgebat. Et ideo bonis operibus leuande nobis sunt manus ad Dominum, ut aduersarius diabolus superna maiestate uincatur. Sed intende quid significet, extollite, id est uberius eleemosynam facite; Dominus enim non tantum a nobis exigit pia uerba, sed facta. Addidit, in sancta, ut eam manus seminet Christiani. Nam si illam heretici faciant aut pagani, manus eorum non extolluntur in sancta; quoniam ipsam solam eleemosynam Christus accipit, quam eius nomini fidelis Christianus obtulerit. In quo tamen actu,  ne quis sibi aliquid arroget, Dominum dicit esse benedicendum, quando ipse donat et animum misericordem et substantiam largiorem. Sic caritatem Domini et laudibus sacris, et pia docet operatione complendam. His peractis, respice quam digna retributio subsequatur.

uers. 3. Benedicat te Dominus ex Sion, qui fecit celum et terram. Explicata commonitione, qua dixit caritatis studio in Domini laudibus et bonis operibus permanendum, uenit ad partem secundam, in qua uno uersu populum benedicit, qui in unitatis constantia et dilectione Domini perseuerat. Prius enim omnia pluraliter dixit, nunc autem psalmum sub singularitate conclusit; ut qui ante fideles fratres in unitate collegerat, modo illi populo iam diligenti Dominum  benedictionis munera prestarentur. Quapropter si uolumus esse benedicti, amor nos sancte Trinitatis, et unitas beate complectatur Ecclesie. Et intende quam competenter hunc psalmum perfectus finis amplexus est; ut qui usque ad Ierusalem celestem conscendit, benedictionem supernam loco remunerationis acceperit.



Conclusio psalmi.

Libet referre quemadmodum usque ad supernam Ierusalem gradus isti peruenerint. Primo siquidem gradu, seculi designat horrorem, post quem ad uirtutum omnium studia festinatur. Secundo, uirtus diuine defensionis exponitur, cui nichil obuiare posse monstratur. Tertio, magnum gaudium esse dicitur in Ecclesia Domini pura mente uersari.  Quarto, inter quaslibet angustias docet constanter de Domino presumendum, donec miseratus exaudiat. Quinto monet ut liberati periculis, non nobis aliquid, sed omnia Domini uirtutibus applicemus. Sexto, montibus solidissimis comparatur confidentia fidelissimi Christiani. In septimo dicitur quam copiosos fructus metant in lacrymis seminantes. Octauo, nichil permanere dicitur, quod uoluntate propria unusquisque fuerit operatus; sed illa tantum esse firmissima, que auctore Domino construuntur. Nono, timore Domini pronuntiatur homo beatus fieri, et uniuersa illi profutura concedi. Decimo, infundit patientiam deuotis, quam per Ecclesie uerba commendat. Undecimo, de profundis penitens clamat ad Dominum, ut in liberandis hominibus quanta sit Diuinitatis potentia  sentiatur. Duodecimo, uirtus mansuetudinis et humilitatis ostenditur. Tertio decimo, sancte incarnationis promissio et dictorum ueritas approbatur. Quarto decimo, fratribus spiritualis adunatio predicatur, supra quos benedictio Domini, et eterna uita prouenire monstratur. Quinto decimo, in laudibus Domini perfecta illa caritas excitatur, supra quam nichil potest nec maius dici, nec gloriosius inueniri, sicut apostolus testatur: Deus caritas est . Quapropter tanti miraculi iugiter consideremus arcanum; ut talia semper inspicientes, mortiferos seculi uitemus errores. Continet siquidem hic numerus et illud preterea sacramentum; ut cum quinque sensus corporei, per quos fragilis humanitas  contrahit omne peccatum, Trinitatis fuerint uirtute superati, ad quintum decimum gradalium psalmorum nos culmen educat; eoque fiat, ut corporis imbecillitate submota; donentur uictoribus premia sempiterna.



PSALMUS CXXXIu.



Alleluia.

Post gradalium pulcherrimam constructionem, que usque ad illam peruenit summitatem que in eternum securos efficit et felices, congrue nimis ponitur, Alleluia; ut laudibus Domini sancta perfruatur Ecclesia, cui tale munus noscitur preparatum. Quapropter sinceris mentibus alacres Alleluia dicere festinemus, ut illi sancto populo per diuinam gratiam  misceamur.



Diuisio psalmi.

Per totum psalmum propheta loquitur. Primo ingressu propter nominis eius potentiam, laudes Domino dicit esse soluendas, quia fecit que uoluit in celo et in terra, magnalia ipsius diuersa commemorans. Secundo, quoniam ueritatis perfecta laus est destruere falsitatem, idolorum cultores sub irrisione redarguit. Tertio, diuersos ordines admonet, ut Dominum laudare non desinant. Sic genus demonstratiuum in ultraque parte mirabili exsecutione completur.



458 Expositio psalmi.

uers. 1. Laudate nomen Domini, laudate serui Dominum.

 uers. 2. Qui statis in domo Domini, in atriis domus Dei nostri. Post preteritos  psalmos, quibus ad omnium uirtutum culmen diuina miseratione propheta conscendit, in domo Domini stantes alloquitur, ut post collata tam ingentia beneficia laudare non desinant celi terreque Creatorem. Et respice precepta ista in his duobus uersibus qua distinctione creuerunt. Primo dixit: Laudate nomen Domini. Et ne quibuslibet hoc putares iniunctum, addidit, laudate serui Dominum, id est, qui serui ipsius estis prona uoluntate deuoti, et Dominum uos habere sentitis, quem nulla superstitione contemnitis. Tertio dicit; Qui statis in domo Domini, hoc est, qui perseueranti et intitubabili uoluntate in ipsius sancta credulitate  consistitis. Contra illos scilicet dictum, qui patientes defectum de collato subito honore ceciderunt. Sequitur, In atriis domus Dei nostri. Atrium dicitur amplissime domus primus ingressus, ubi sibi habitantes propter expellendum frigus focos facere noscebantur; et ab atri fumi nebulosissimis globis appellata atria, quasi atra, tradit antiquitas. Et quia nullus sermo uacat, qui non aliquod mysterium continere uideatur; et illos etiam dicit Dominum debere laudare, qui in primum membrum domus dominice uidentur ingressi.

uers. 3. Laudate Dominum, quoniam benignus est Dominus: psallite nomini eius, quoniam suauis est. Considera quod laudate tertio posuit, ut per laudis  similem qualitatem sancte Trinitatis indiuisibilem nobis ostenderet unitatem. Laudis enim dominice usque ad diuisionem positam multiplex causa narratur. Nam cum sint omnia ualde bona que fecit, cuius ipse sit bonitatis aduertitur, a quo talia manasse noscuntur. Addidit quoque, suauis, ut non solum benignum, sed et dulcem esse sentires. Sic enim et alibi dicit: Gustate et uidete quoniam suauis est Dominus . Psallite uero dum ponitur, ad bonas corporis operationes refertur; ut in hac mundi conuersatione Dominum uideamur de nostra probitate laudare.

uers. 4. Quoniam Iacob elegit sibi Dominus, Isrel in possessionem sibi. Et hic uersus adhuc ad illam partem pertinet, cur Dominus debeat predicari. Nonnullos  autem titillare cognoscitur, quare non sit hic Abraham positus, cui primum hec possessio a Domino promissa declaratur? Sed Abrahe uocabulum non hoc uidebatur significare, quod de isto nomine potuisset aduerti. Iacob siquidem supplantatorem interpretari sepe iam dictum est, qui benedictionem fraternam gloriosa nimis cupiditate preripuit. Quod ad euocatam numerositatem gentium competenter aptatur, que aduentum Domini Saluatoris ad se credulitate trahens, Synagoge munera promissa percepit, et priorem populum religiosa festinatione superauit. Sed post illam patriarche mysticam luctam quam Iacob cum angelo constanter exercuit, ipse quoque Isrel appellari meruit; quia tante concertationis fixa mente pondera tolerauit. Isrel autem interpretatur  uir uidens Deum, quod ad illam pertinet significationem quam Dominus possidet in beatis. Elegit itaque Iacob, dum Ecclesie populum diuersarum gentium congregatione subadunauit. Possidet Isrel, quando in illa beatorum resurrectione, ipse in omnibus probatur habitare.

uers. 5. Quia ego cognoui quod magnus est Dominus, et Deus noster pre omnibus diis. Omnis relatio certa redditur, quando is qui refert, quod dicit se probasse testatur. Atque ideo cognouisse se dicit propheta quod predicat, non aliqua uisione carnali, sed in illa altitudine scientie positus, ibi magnum contemplatus est Dominum. uidebat enim uir sanctissimus Maiestatem illam mirabilem cunctis potestatibus, et celorum uirtutibus imperantem; et necesse fuit  ut diceret: Quia cognoui quod magnus est Dominus, et Deus noster pre omnibus diis; non quia preter ipsum aliquis Deus est, sicut in alio psalmo legitur: Quoniam quis Deus preter Dominum, aut quis Deus preter Deum nostrum : sed quia potestatibus diuersis hoc nomen abusiue constat impositum, sicut in Exodo legitur: Constitui te deum Pharaonis ; et Apostolus dicit: Nam etsi sunt qui dicantur dii, siue in celo, siue in terra  nobis tamen unus Deus Pater, ex quo omnia; et unus Dominus iehsu Christus, per quem omnia, et nos per ipsum . Unde merito pre omnibus diis magnus dicitur Deus, a quo cuncta creata sunt.

 uers. 6. Omnia quecunque uoluit, Dominus fecit in celo, et in terra, in mari, et in abyssis. Post illa que superius dixit, in altum se tetendit uera nimis et excelsa predicatio. Quod schema dicitur epiphonema, id est post narratas res crescens ad maiora sententia. Nam quamuis sint inenarrabilia opera Domini totusque mundus referre non preualeat quod operatur in mundo, hic tamen uniuersa stupenda breuitate conclusa sunt: omnia Deum fecisse que uoluit in celo, et in terra, in mari, et in abyssis; ut et creata que uides, eius uoluntate facta esse cognosceres; et illa que humanis nequeunt conspectibus apparere, ipsius potentia contineri posse sentires. Celum positum est pro cunctis celestibus, terra pro omnibus que in terra gignuntur, mare commemoratum dicamus pro  istis sinibus quos commeantium discursus inuisitat, abyssus uero Oceanum designat, qui et nobis ignotus, et  altitudine magna profundus est. In his autem omnibus uoluntas Domini sine aliqua dubitatione completur. Quid autem fecerit Dominus, subsequenter enarrat.

uers. 7. Educens nubes ab extremo terre: fulgura in pluuiam fecit. Qui producit uentos de thesauris suis. Hoc si ad litteram intendas, secreta nature Domini testatur administratione compleri. Sed quoniam de Hebreo populo dicit inferius, conuenit hoc quoque hominibus applicare. Eduxit nubes ab extremo terre, quando prophetas ab humili proposito ad predicationis fecit fastigia peruenire. Qui merito nubibus comparantur; quoniam imbre sui eloquii a futuri iudicii  nos calore defendunt, dum animabus nostris profutura depromunt. Nubes enim  prophetas accipi debere Scriptura testatur, dicens: Mandabo nubibus 459 meis, ne pluant super eam pluuiam. Sequitur, fulgura in pluuiam fecit. Predicationes itaque prophetarum fulgura sunt, cum percutiunt inimicos: pluuie, cum deuotos a peccatis diluunt, et imbrem eis salutis infundunt, unde spirituales germinent fractus, et in maturam messem, Domino prestante, coalescant. Addidit, qui producit uentos de thesauris suis. uentos enim non improbe ponimus apostolos, quorum predicatio totum mundum tanquam uentus celerrimus percucurrit: de quibus alio loco scriptum est: Sagittas suas ardentibus effecit . Nam ipsis quoque uentis penne pro  discursus celeritate tribuuntur; ait enim: Et ascendit super cherubim, et uolauit: uolauit super pennas uentorum . Subnectit, de thesauris suis, unde reuera spirituales poterant prodire diuitie. Et nota quod per hos octo uersus diuersis modis augmento quodam laudis magnalia Domini dulcissima uarietate describit. Quod schema dicitur auxesis, Latine augmentum; quoniam per certos gradus semper ascendit. Quapropter explanationem sensuum non piget frequenter iterare, quando ipsa quoque auctoritas sine fastidio eadem monstratur assumere.

uers. 8. Qui percussit primogenita Aegypti ab homine usque ad pecus. Ista miracula frequenter ad intelligendam Domini potentiam repetit sermo propheticus;  ut aduertamus non casualiter facta, sed in magnam intelligentiam sequentis etatis fuisse premissa. Nam si consideremus altius, et hodie talia fiunt. Aegyptus hic mundus est qui diuersis cladibus affligit populum Christianum; sed Domini uirtute potentiaque terretur. Aegyptus autem significat afflictionem, que [alias, qui] non aliter dimittit animas fideles, nisi in ipsa [alias, ipso] duris laboribus ingrauentur. Primogenita enim mundi, quasi Aegypti percutit, quando natos homines in originali peccato potentie sue inspiratione correxerit. Ab homine usque ad pecus, id est a prudentioribus huius seculi usque ad mansuetos et simplices uiros. Omnes enim nisi per gratiam Domini liberentur, a diabolo uelut Pharaonis impia dominatione deprimuntur.

 uers. 9. Misit signa et prodigia in medio tui, Aegypte; in Pharaonem et in omnes seruos eius. Misit signa et prodigia, quando in passione ipsius terra contremuit saxa dirupta sunt, et multi sanctorum ad ciuitatem Domini, superata mortis lege, uenerunt; quod in medio mundi, id est palam atque uisibiliter euenisse manifestum est. Signum, est res preter speciem quam ingerit sensibus nostris aliud aliquid ex se faciens in cogitationem uenire; sicut, uestigio uiso, transiisse animal cuius uestigium est cogitamus. Dictum est uero signum ab eo quod significet. Prodigia quasi porro digia, id est longe predicentia. Hoc et hodie facit, quando animas fideles per aliqua premissa signa conuertit. Pharao interpretatur dissipatio. Et cui aptius dabitur nisi diabolo, qui humanum  genus crudeli uoto persequitur? In omnes seruos eius, homines significat, qui ipsius uoluntatibus obsecundant. Illius enim famuli dicimur cui consentanea mente seruimus. Et ideo diabolus cum ministris submergitur, quando fonte salutari Christianus populus a nefando errore liberatur.

uers. 10. Qui percussit gentes multas, et occidit reges fortes. Gentes dicit uitiorum noxias cateruas, que nos intus, uelut barbare rationes, semper affligunt. Has percussas dicit, quando satisfactione penitentium uulnerantur. Nam quod nobis salus, illis uulnus est. Occidit etiam in nobis reges fortes, cum spiritus immundos peccatorum labe dominantes, emundatione delictorum reddit extraneos. Qui merito in uoluntate sua dicuntur occisi, quia nos exstinguere minime  ualuerunt.

uers. 11. Sehon regem Amorrheorum, et Og regem Basan, et omnia regna Chanaan occidit. Cum multos reges filii Isrel, Domino fauente, prostrauerint, hic duo tantum memorantur; scilicet ut per interpretationem istorum nominum, ad il am significantiam du ceremur que hodie in nobis agitur. Sehon interpretatur tentatio colorum, Amorrhei amaricantes designant. Amara siquidem uitia sunt, que nos ab illa beatitudine iucundissima deducunt. Hec habent diabolum regem, qui est tentatio colorum, quando se transformat in angelum lucis ; ut per colorem atque speciem bonitatis deuotorum animas assidua tentatione subuertat. Ista Diuinitas in nobis  occidet, quando fidelium mentes a tali seruitute liberauerit. Sequitur, Et Og regem Basan. Og conclusio dicitur, Basan confusio. Merito ergo confusionis rex conclusio perhibetur. Diabolus enim quando nobis iter illud salutare concludit, in confusione nos nefanda derelinquit, in qua ille teterrimus regnat. Unde et ciuitas eius Babylonia dicitur, que item confusio nominatur. Sed hec omnia uirtus diuina destruit, quando nos ad misericordie sue dona perducit. Addidit, et omnia regna Chanaan occidit. Chanaan interpretatur humiliatio: sed non illa que perducit ad Dominum. Nam et illi humiliati dicuntur, qui de honore sancto decidunt, et pessima conuersatione merguntur; sicut in alio psalmo dicitur: Et humiliabit calumniatorem . Nam si humiliatio et  ad penam minime pertineret, non legeretur: Qui se exaltat, humiliabitur . Quapropter hanc humiliationem, que in malo intelligenda est, ille solus occidit, qui crucem pro omnium salute suscepit.

uers. 12. Et dedit terram eorum hereditatem, hereditatem Isrel populo suo. uersus iste declarat priora illa non ad litteram debere suscipi, sed spirituali expositione sentiri. Nam terra promissionis Isrelitico populo non est hereditas data, quia eam suis offensionibus amiserunt; sed sub illorum prefiguratione terra repromissionis datur sine dubio Christianis, quam eterna pace possideant. Nam ut istam deberes aduertere, repetit, hereditatem Isrel populo suo. Isrel enim interpretatur  uir uidens  Deum. Populo suo, utique Christiano, qui eius merebitur dici, cum precepta ipsius salutari deuotione seruauerit.

uers. 13. Domine, nomen tuum in eternum: Domine, memoriale tuum in seculum seculi. Post beneficia Domini laus digna consequitur. Dicit enim: Domine, nomen tuum in eternum; quasi optemus illi quod non est, aut per nostra uota proficiat. Sed usus iste mortalium est, optare Deo quod aliter euenire nefas putetur. Sic enim dicimus: Sanctificetur nomen tuum ; quod utique sanctum est: 460 Adueniat regnum tuum; cuius regnum sine dubitatione uenturum est. Sed ista talia cum dicimus, nostrum uelle declaramus. Precatur ergo ut in humano genere semper nomen eius debeat permanere; quatenus ab  aduentu Christi perenniter dici debeant utique Christiani. Sequitur, Domine, memoriale tuum in seculum seculi. Memoriale Domini est quidquid in Scripturis sanctis commonitione saluberrima continetur. Hoc semper in nobis permanet, cum fidelissima deuotione seruatur, sicut scriptum est: Celum et terra transibunt, uerba autem mea non preteribunt . Seculum uero seculi  diem significat sempiternum.

uers. 14. Quia iudicabit Dominus populum suum: et in seruis suis consolabitur. Premisse laudis causa narratur: Quia iudicabit populum suum, Hebreum scilicet, cui prestitit magna miracula, cui prophetas suos, ne peccaret, attribuit; ad quem ipsum quoque  Filium misit, ut eius tandem aliquando scelerata duritia solueretur. Sed quia detestabili obstinatione duratus est, iudicabit eum utique; quia noluit esse ipsius, quem de cunctis nationibus elegerat possidendum. Cui dicit: Audi, populus meus, et loquar ; et alibi: Popule meus, quid feci tibi ? Istos ergo iudicabit. De fidelibus autem audi quid sequitur: Et in seruis suis consolabitur; utique dum illis premia promissa restituet, qui hic propter nomen eius laboriosa contemptione [ms. F. et ed., contentione] uexati sunt; de quibus scriptum est: Beati qui lugent, quoniam ipsi consolabuntur. Sic enim et alibi de ipsis dicitur: Qui credit in me non iudicabitur, sed transiet de morte ad uitam; qui autem non credit, iam iudicatus est . uides  quid profecerit gradatio illa quam diximus; ut enumeratis magnalibus Domini, usque ad eius uenerit sanctum tremendumque iudicium. Nunc alterius partis dicta requiramus.

uers. 15. Simulacra gentium argentum et aurum, opera manuum hominum. Postquam se Domini laudibus sufficienter expleuit, secundo ingressu propheticus sermo conuertitur ad errorem gentium destruendum. Que figura apud grammaticos dicitur sarcasmos, id est hostilis irrisio, que usque ad palmam penetrat, cum manifesta ueritate conuincit. Quapropter Simulacra gentium ritusque deridet, ne aurea signa deosque colat argenteos, et putetur homini prestare quod cepit ab homine. Quanto melius consulunt, si elisa frangantur? Tunc uere aliquid prosunt, si ad pecunias  translata descendunt. Quocirca deus ipsorum non exaudit integer, sed prestat potius imminutus. Et considera, quoniam per species diuersarum definitionum pulcherrimus dictorum ordo descendit. Hic enim designantur simulacra per illud unde sunt, id est aurum et argentum, metallorum scilicet qualitate formata.

uers. 16. Os habent, et non loquentur: oculos habent, et non uidebunt.

uers. 17. Aures habent, et non audient: nares habent, et non odorabunt.

uers. 18. Manus habent, et non palpabunt, pedes habent, et non ambulabunt, non clamabunt in gutture suo: neque enim est spiritus in ore ipsorum. uenit etiam ad alias species definitionum; simulacra significans  atque determinans per id quod implere non possunt. Dicit enim: Os habent et non loquentur. Quid prodest os quod non loquitur? quid oculus qui non uidet? quid auris que non audit? quid nares que non odorantur? quid manus que non palpant? quid pedes qui non mouentur? uocabula enim sunt uana, non officia profutura; nomina sine rebus; presumptio caduca, non ueritas firma. Quid homines in uestro exitio noxia deliramenta perquiritis? Cur que uos destruant fabricatis? Quanto dignius ut Auctori uestro subdamini, et desinatis errorem colere quem fecistis. Unde Ieremias propheta in epistola sua Iudeos commonens, dicit: Nam lingue eorum polite a fabro; ipsa autem inaurata et inargentata falsa sunt, et non possunt  loqui . Et iterum: Bestie meliores sunt illis, que possunt fugere sub tectum, aut prodesse sibi . Intende autem quod istis uersibus et in centesimo tertio decimo psalmo abunde gentium simulacra derisa sunt; ut quos prima commonitio non correxisset, repetita denuo uerecundia permoueret.

uers. 19. Similes illis fiant qui faciunt ea, et omnes qui confidunt in eis. Post irrisam gentilium numinum falsitatem, sententia digna prolata est; ut collatis sensibus careant, qui deos insensatos sibimet effecerunt. Conueniunt talibus personis reuera que dicta sunt. Omni enim ratione deseritur, omni prudentia uacuatur, qui usque ad hoc peruenit, ut non profutura, sed sua potius colere uideatur exitia. Et intuere, quoniam fabricatores et cultores idolorum complectitur  una damnatio.

uers. 20. Domus Isrel, benedicite Dominum; domus Aaron, benedicite Dominum.

uers. 21. Domus Leui, benedicite Dominum; qui timetis Dominum, benedicite Dominum. Postquam gentilium simulacra derisit, in tertio ingressu laudes dominicas sanctorum dicit ore celebrandas. Sed in his duobus uersibus per officia diuersa discurrens admonet, ut uero Domino laus fidelium debeat personare. In Isrel, generaliter omnis ponitur iustus, qui diuina contemplatione gratulatur, quos postea numerat speciatim; in Aaron enim sacerdotes, in Leui reliqui ministri. Ad postremum qui Domino in qualibet probabili conuersatione famulantur. Sic omnis populus per diuersas partes deuotus Dominum laudare  precipitur.

uers. 22. Benedictus Dominus ex Sion, qui habitat in Ierusalem. Laudes Domini superius aliis celebrare precepit, nunc exemplo boni magistri ipse quoque quod admonebat impleuit. Dicit enim: Benedictus Dominus. Et quem Dominum dixerat euidenter designat, Regem scilicet Christum, qui ex Sion, id est Ecclesiam suam sancta incarnatione uisitauit. Ipse est qui habitat in Ierusalem, que diuersorum sanctorum congregatione construitur, et Regis sui presentia eterna felicitate letatur.



Conclusio psalmi.

Mirabilis psalmus ad deuotissimos populos instruendos. Nihil enim post tanta beneficia reddere possumus, nisi ut   Dominum nostrum trina confessione 461 predicemus. Laudemus Patrem, laudemus Filium, laudemus Spiritum sanctum, unum atque omnipotentem Deum; ut sicut non est in illa natura distantia, ita non sit et in ipsa laude diuersitas. Hec est reuera laus que nos reficit, hoc pabulum quo anima deuota saginatur. Ipsa est enim remuneratio nostra que et operatio, in qua tantum reficimur, ut nulla delectatio similis esse uideatur. Predicemus itaque modo, ut eum in eternum cum angelis laudare mereamur. Sed ipse hic donet uotum, qui ibi collaturus est premium.



PSALMUS CXXXu.



Alleluia.

Iterum nobis Alleluia dicendum est, gratia quidem  semper nouum, sed precedentibus expositionibus omnino notissimum. Huic psalmus subiectus est, qui simili uerborum assonatione cantatur. Diuersas enim res inchoat; sed in unam conuenientiam uociferationis exsultat; cuius uersus unifines non improbe dicimus uocitandos, sicut in centesimo decimo septimo psalmo iam diximus, ubi quatuor uersus simili sententia terminantur. Quidquid enim dicitur, ad misericordiam Domini refertur, sine qua subsistere nullatenus preualemus. Merito ergo sepius ipsa repetitur, que omnia in nobis indulgentissimis muneribus operatur. Nam si causam tanti secreti discutias, clementia est Domini omne quod uiuimus, misericordia quod ualemus. Quapropter nec ab ore nostro debet, nec a corde discedere; quatenus et ipsa nos dignetur iugi  tuitione seruare. Hoc imitati pete assona carminum floscula condiderunt, supernarum uirtutum sonos ad mundana studia transferentes. Sed quoniam uniuersi psalmi multifarias uidentur continere uirtutes, iste perfectam uitam non improbe iudicabitur declarare iustorum, qui mandata Domini salutariter auspicantes, in misericordia eius iugiter perseuerant. Unde animo recolamus has similitudines uersuum, et in octauo, uigesimo tertio, quadragesimo primo, quadragesimo quinto, quadragesimo octauo, quinquagesimo sexto, sexagesimo sexto, centesimo secundo, centesimo tertio, centesimo sexto psalmis diuersas nobis subtiliter indicasse uirtutes, sicut locis eorum constat expositum. Cuius autem uirtutis presens psalmus esse noscatur, plenius in eius conclusione  dicemus.



Diuisio psalmi.

Per uniuersum psalmum propheta loquitur, qui quamuis totus uelut celeste canistrum, decoris repetitionibus quasi aureis regulis uideatur intextus, unde spiritualia bona tanquam dulcia poma conuiuis ecclesiasticis offerantur: tamen in illis capitaneis uersibus qui uarie dicuntur, prima parte magnificentia Domini exponitur, et totius orbis conditio declaratur. Secunda parte miracula referuntur, que fecerat in Aegypto et in gente Iudeorum. Tertia descendit ad Christianos, beneficia Domini consequenter enumerans, ut per hanc repetitionem unum auctorem rerum omnium esse cognosceres.



Expositio psalmi.


uers. 1. Confitemini Domino quoniam bonus, quoniam in seculum misericordia eius. Diximus per capita uersuum inesse pulcherrimam uarietatem, in fine autem consimilem repetitionem, et ideo capita tantum uersuum exponenda sunt; fines autem eorum, qui uno tenore repetuntur, semel tantum declarasse sufficiat. Hoc tamen mente condendum est, quod ad cunctas operas que dicuntur inferius, Domini misericordia sit competenter adiuncta. Confessionem sepe diximus et ad laudes Domini, et ad deploranda peccata communiter pertinere. Hic autem non unum ex duobus, sed utrumque accipiendum est; docet enim beatos uiros et laudes Domino iugiter dicere, et preterita  peccata deflere. Sic enim iustos intelligimus, si conuersi a malo illa damnent, que aliquando gesserunt, sicut Paulus apostolus de preteritis ait: Non sum dignus uocari apostolus, quia persecutus sum Ecclesiam Dei . Sequitur, quoniam bonus, qui et laudes suas clementer audiat, et supplicantibus miseratus indulgeat. Addidit, quoniam in seculum misericordia eius. In seculum, scilicet in perpetuum dicit: quoniam misericordia ipsius eternum occupat tempus. Hic prestat ut recreet [mss. G., A., B., creet; ms. F., crescat], parcit ut corrigat; ibi misericordiam bonis tribuit ut coronet.

uers. 2. Confitemini Deo deorum, quoniam in seculum misericordia eius. Superiore psalmo corda gentilium, simulacrorum suorum irrisione quassauit, nunc  autem quantus qualisque sit omnipotens Dominus predicatione uerissime maiestatis ostendit, ut non solum Deus credatur qualis aut angelus dicitur, aut uirtutum homo sepe memoratur; sed Deus ille deorum est, cui nullus similis inuenitur. Deus quippe propter honoris excellentiam potest et creatura dici; lectum est enim in octogesimo primo psalmo: Ego dixi, Dii estis, et filii Excelsi omnes . Et in Exodo: Deum te posui Pharaoni . Deus autem deorum non potest, nisi sola sancta Trinitas nuncupari.

uers. 3. Confitemini Domino dominorum, quoniam in seculum misericordia eius. Superiori sententie similis est et ista locutio. Sic enim dicitur Dominus dominorum, quemadmodum et Deus deorum. Nam et  dominos sanctos dicimus angelos; sed Dominus dominorum ille solus est cui cuncta deseruiunt. Ipse etiam Sanctus sanctorum, ipse Rex regum, et omnium potestatum ineffabiliter culmen excelsum. Quis enim dubitet supra omnia esse, qui et creare omnia, et uniuersa preualet continere?

uers. 4. Qui fecit mirabilia magna solus, quoniam in seculum misericordia eius. Sicut in illis tribus uersibus supra positum est, confitemini, ita et per hos omnes uersus qui uariantur usque ad finem, confitemini subaudiendum est. Que figura dicitur , id est a communi, ut nobis plena possit constare sententia; maxime quando et in hac similitudine desinit psalmus. Dicitur itaque fecisse mirabilia magna solus, quasi non per angelos et per apostolos  seruos suos 462 diuersarum uirtutum signa monstrauerit. Sed hic memoratur fecisse solus, ubi uerbo suo conditiones rerum fabricasse monstratur, quando et ipsa ministeria eum creasse non dubium est. Sic enim sentiendum sequentia declarant.

uers. 5. Qui fecit celos in intellectu, quoniam in seculum misericordia eius. Usque ad finem psalmi laus depromitur per narrationem preconialem. Narratio est enim rerum gestarum collecta expositio. Domini autem res gestas narrare, laudare est. Ipsum est ergo quod superius dixit: Qui fecit mirabilia magna solus: quoniam hoc non per creaturas, sed sola uirtute sue diuinitatis operatus est. Nam quod dixit, celos in intellectu fecit, potentiam ipsam dispositionis  expressit. Ille enim non facit aliqua uidendo, nec aliorum fabricas emulando; sed quidquid in intellectu sue maiestatis disposuit, hoc et ad effectum momentanea operatione perducit. Perfectio enim rerum uoluntas ipsius est; nec moram recipit quod ille decreuerit. Sic enim in superiore psalmo dictum est: Omnia quecunque uoluit Dominus fecit in celo et in terra . In intellectu ergo celos fecit, quia nulla confusione, nulla inordinatione, nulla informitate creati sunt, sed distincti atque compositi Creatoris sui uoluntate peraguntur. Nec moueat quod celos plurali numero nuncupauit, quando et alibi legitur: Laudate eum, celi celorum . Et Apostolus ait: Raptus sum usque ad tertium celum . Quapropter definire nobis non  licet quanti sint, quod in Scripturis sacris non legitur explicatum.

uers. 6. Qui firmauit terram super aquas, quoniam in seculum misericordia eius. Postquam de celis dixit, consequens fuit ut de terra quoque loqueretur; nam et hanc fecit in intellectu. Ipse est enim intellectus qui cuncta complexus est, et per potentiam sue dispositionis impleuit. Sed perquiramus cur hic dixerit, terram positam super aquas, cum dicat Iob: Qui suspendit terram in nichilo . Et alibi: Qui suspendit tribus digitis molem terre, quod nomen est ei ? Sed neutrum sibi noscitur esse contrarium, quoniam terram dicere potuit super aquas esse, etiam cum multo spatio distare uideretur; sic enim et celum dicimus supra nos, dum  tamen eris magna spatia interesse noscantur. Siue  super aquam, iuxta aquam intelligendum est; nam hodieque dicimus ciuitatem super mare positam, cum non in mari, sed iuxta mare sit constituta. uel certe spiritualiter accipiendum est, quia super aquam sacri baptismatis terra nostra, id est corpus reficitur, dum religionis stabilitate formatur.

uers. 7. Qui fecit luminaria magna solus, quoniam in seculum misericordia eius. Quamuis ad litteram luminaria celi, astra uideantur intelligi, conuenit tamen ut ea paulo altius inquiramus. Magna luminaria forte significat angelos, potestates, thronos, dominationes, qui pietate sanctissima celesti lumine radiantur. Dicendo enim magna, omnibus uidentur  anteposita que corporaliter lucent.

uers. 8. Solem in potestatem diei, quoniam in seculum misericordia eius. Potestas est diei solis aduentus, quia per eum omnis uisibilis creatura declaratur. Usus est enim diuinarum Scripturarum huiusmodi sermone loqui, sicut ait alibi: Dedit eis potestatem filios Dei fieri . Spiritualiter autem potest intelligi, quando sanctis suis solem sapientie miseratus infundit, ut illa uideant que ad ipsius petinere certum est iussiones.

uers. 9. Lunam et stellas in potestatem noctis, quoniam in seculum misericordia eius. Audite, astrologiqui summam rerum stellarum administrationibus datis, lunam et stellas in potestate noctium fuisse concessas.  Nunquid ad imperium, non ad obsequium ista sunt condita? Nam quid Creator ageret, si uitas hominum stellis transigere permisisset? Merito uos repudiant ipsi quoque philosophi, qui tantam potestatem uisibilibus rebus inesse dicitis, ut arbitrium tollatis Auctori. Nobis autem ex his alter spiritualis sensus aperitur. Lunam forsitan Ecclesiam debemus accipere; stellas diuersos eius ordines sanctitate pollentes, ut sunt episcopi, presbyteri, diaconi, subdiaconi et ceteri qui uelut stelle celesti noscuntur conuersatione radiare. Hec omnia in potestate noctis, id est in seculi istius tenebris data sunt, ut per eos caliginosa reluceant corda mortalium.

uers. 10. Qui percussit Aegyptum cum primitiuis [mss. A., B., F., primogenitis] eorum, quoniam in seculum  misericordia eius. Hactenus dicta sunt que per se creauerit sancta Diuinitas, nunc in secunda parte referuntur qualia in mundo per angelos seruosque sue pietatis effecerit. Que duodecima est species definitionis quam Greci , Latini per laudem dicunt. Hec per hos duodecim uersus tracta, permanet usque ad diuisionem. Et quoniam historia nota est, uideamus quid hic spiritualiter magis possit intelligi. Percussit Aegypti primitiua, quando seculi istius damnauit gloriam, que putabatur esse precipua; nam luxus, superbia, auaritia, quasi primitiua sunt mundi. Ipsa enim primo generat pessimus uenter, et uelut charos filios amplectitur, dum rerum istarum cupiditate gratulatur. Hec Dominus percussit, quando a regulis sue diuinitatis exclusit. Mortua enim iacent que a uite Auctore submota sunt.

 uers. 11. Qui eduxit Isrel per medium eorum, quoniam in seculum misericordia eius. Per medium Aegyptiorum deducit Isrel, quando sanctos suos a conuersatione liberat pessimorum, et a mundi istius habitatione teterrima in lucem sue ueritatis adducit.

uers. 12. In manu forti [mss. A., B., potenti] et brachio excelso, quoniam in seculum misericordia eius. Manus fortis, ad inuincibilem pertinet actionem; brachium excelsum, ad omnipotentiam Domini singularem. Fortis enim actio a brachio uenit excelso, quoniam effectus rerum suum demonstrat semper auctorem.

uers. 13. Qui diuisit mare Rubrum in diuisiones, quoniam in seculum misericordia eius. Prisce auctoritatis uiri mare Rubrum in duodecim diuisiones dixerunt  esse partitum, quantas tribus constat fuisse Iudeorum. In eo enim hic plurali numero positum est, in diuisiones, ne putaremus mare Rubrum uno itinere fuisse transmissum. Sed potest hoc et spiritualiter congruenter aduerti. Rubrum mare est seculi istius permixta profunditas, quam multis diuisionibus transimus, quando conuersi ad terram uiuentium 463 Domini munere festinamus. Alter enim per eleemosynas, alter per assiduam supplicationem, alter per uirginitatem, alter per excellentissimam caritatem. Sic multis diuisionibus per seculi huius mare transitur ad Dominum.

uers. 14. Et eduxit Isrel per medium eius, quoniam  in seculum misericordia eius. In hoc uersu, quoniam repetitus est, expositio superius dicta sufficiat.

uers. 15. Qui excussit Pharaonem et exercitum eius in mare Rubrum, quoniam in seculum misericordia eius. Diabolum cum ministris suis in fontem salutis excutit, quando eos a nobis potentie sue uirtute remouerit. Excutit autem dixit, tanquam puluerem proiicit, ut de hac celeritate et uirtutem diuinitatis ostenderet, et illos terrenas sordes esse monstraret.

uers. 16. Qui transduxit populum suum per desertum, quoniam in seculum misericordia eius. Per desertum nos traiicit, quando per hoc seculum transire facit illesos; soli enim euadunt qui mundi istius  mala pertranseunt. Ceterum qui in istis heserit, ad premia diuina non peruenit. Desertus enim ideo dicitur mundus, quia diuina electione priuatus. Et merito sic uocatur, quia ad se uenientem non recepit Auctorem.

uers. 17. Qui eduxit aquam de petra rupis, quoniam in seculum misericordia eius. Educit [ms. G. et ed., eiicit] aquam de petra rupis, quando sterilia corda mortalium salutares riuulos fecerit proferre lacrymarum; ut qui sunt propria siccitate steriles, reddantur diuina largitate manabiles. De petra rupis ad auxesim positum est, quoniam non parua, sed ingentia et dura saxa sunt, que in magnitudinem rupis eriguntur.

uers. 18. Qui percussit reges magnos, quoniam in seculum misericordia eius. Percutit reges magnos,  quando in corde nostro impia desideria celestis miserator exstinxerit. Tunc enim nos uiuimus, dum illa moriuntur; et contraria sorte necesse est nos occumbere, si contingat illa superare.

uers. 19. Et occidit reges fortes, quoniam in seculum misericordia eius. Reges fortes occidit, quando a nobis expellit demonia, uaria immissione grassantia; quorum uoluntas nequam tunc exstinguitur, si fidelium anime ab eorum potestate tollantur. Occide, Domine, fortes reges, ut liberes seruos humiles: eripe tibi deuotos, ne ille nefandissimus eos sibi faciat esse subiectos.

uers. 20. Sehon regem Amorrheorum, quoniam in seculum misericordia eius. Ista quidem in superiore psalmo iam uidentur exposita, que non pigebit  repetere, quando ea sancta auctoritas ad salutem nostram probatur iterasse. Sehon quidem interpretatus est tentatio colorum, aliter uero arbor infructuosa; Amorrheus exacerbationem; que omnia uidentur ad diabolum pertinere; ipse est enim arbor infructuosa, ipse exacerbatio. Sed hec in nobis Dominus occidit, quando nos ad instituta sua morum sanctitate perduxerit.

uers. 21. Et Og regem Basan, quoniam in seculum misericordia eius. Og interpretatur coaceruans, Basan confusio. Qui enim coaceruat peccata nostra, absolute diabolus est. Ipse etiam recte dicitur confusio, quoniam et sequaces suos confundit, et ipse de  Domini iudicio confusus abscedit. uerum hec et talia Domini uirtute interfecta iacent, quando nos eripere a tam pessima obnoxietate dignatur.

uers. 22. Et dedit terram eorum hereditatem, quoniam in seculum misericordia eius. Locum tertie narrationis ingreditur. Et quamuis historia de Hebreis dicere uideatur, tamen hoc et ad populum Christianum aptissime refertur: quoniam beatitudo illa que illis fuerat pollicita, expulsis qui sua iniquitate ceciderunt, sanctis ac fidelibus Christianis promisse hereditatis premia conferuntur. Meminerimus autem quod et in hac quoque diuisione per quinque uersus duodecima species definitionis permaneat, quam in secunda parte iam diximus.

uers. 23. Hereditatem Isrel seruo suo, quoniam  in seculum misericordia eius. Cum dicit, seruo suo, illos sequestrat qui Domini iussionibus iniquis conatibus restiterunt. Qua significatione et deuota plebs Iudeorum, et populus includitur Christianus.

uers. 24. Quia in humilitate nostra memor fuit nostri Dominus, quoniam in seculum misericordia eius. Humilitas proprie pertinet ad tempora Christiana, que tunc latius desiderari cepit, quando eam in se Dominus Saluator ostendit. Ipse enim monstrauit et humilitatis uiam et patientie disciplinam. Quapropter ille humilitatis seruorum suorum memor est, qui et eius preceptor esse dignoscitur. Memor fuit significat sancte incarnationis arcanum, quando aduentu suo credentes liberare dignatus est.

uers. 25. Et redemit nos de manu inimicorum nostrorum, quoniam in seculum misericordia eius. Si  ad historiam attendas, nullum pretium Aegyptiis dedit, quando Hebreos de manibus eorum liberare dignatus est. Sed quia in potestate diaboli uel ministrorum eius tenebamur obnoxii, tunc se immolando magnum pretium dedit, ut nos ab eis redderet absolutos. Redemit enim nos diuersis iniuriis et passionibus suis, claustra passus, alapis cesus, flagellis uerberatus est. Redemit nos utique sanguine pretioso, et ad postremum redemit nos miraculo resurrectionis ostenso, sicut dicit Apostolus cuncta complectens: Magno pretio redempti estis . Hoc enim fuit pretium quod pretium non haberet.

uers. 26. Qui dat escam omni carni, quoniam in seculum misericordia eius. Omni carni, non tantum de hominibus uoluit intelligi, sed et quidquid natat,  quidquid uolat, quidquid repit, quidquid graditur: quoniam uniuersa eius largitate satiantur. Nam sicut creator est omnium, ita et pastor animantium probatur esse cunctorum. Pascit etiam omnia spiritualia incorporeo cibo misericordie sue. Nam cum generaliter indigeatur ab omnibus, ipsius munere geritur, ut uniuersa continere atque existere comprobentur. Siue omni carni dat escam, fidelibus tantum forsitan debemus accipere, quos corpore et sanguine suo saginare dignatur.

uers. 27. Confitemini Deo celi, quoniam in seculum misericordia eius.

uers. 28. Confitemini Domino dominorum, quoniam in seculum misericordia eius. Cum hos uersus  superius eisdem uerbis dixerit, hic tantum Deo celi, mutasse declaratur; superius autem habet, 464 Deo deorum. Unde uidentur per significationem celi omnia potuisse concludi. Et ut cuncta ad eius confessionem reuocare uideretur, in fine iterum memorat confitendum: ne quid preter eius laudem et misericordiam agi posse crederetur.



Conclusio psalmi.

Mirabilis psalmus et nimia uirtute profundus, qui uelut stellis micantibus misericordia Domini ubique cognoscitur esse radiatus. Cuius enim uirtutis sit atque potentie in Paralipomenon ostenditur, ubi ait: Cum Dominum laudare cepissent et dicere: Confitemini Domino quoniam bonus, quoniam in eternum misericordia eius; implebatur domus Dei nube,  ne possent sacerdotes stare et ministrare propter caliginem. Compleuerat enim gloria Domini domum Dei . Proinde quid potest a nobis simile dici, quam quod de se auctoritas cognoscitur ipsa testari? Nam licet in omnibus psalmis, si pure canantur, diuinam nobis certum sit adesse presentiam, hoc tamen euidentius creditur, quod legis auctoritate firmatur.



PSALMUS CXXXuI.



Psalmus Dauid.

Ad preteritum morem rediit ordo titulorum. Significat enim misericordes et sanctissimos actus ad Dominum Saluatorem esse referendos. Considerandum est autem quoniam hymnus iste non a gaudentibus  dicitur, sed sola dolorum compunctione cantatur. Hec autem historia, Ieremia propheta referente, completa est, quando captiuitas Ierusalem Nabuchodonozor rege ueniente perfecta est. Exstat enim de hac re pietatis huius compunctissimus liber, qui quadrifario prenotatur alphabeto. Sed nos oportet spiritualiter ista suscipere, quia in figura illis, sicut dicit Apostolus , hec omnia certum est contigisse.



Diuisio psalmi.

Populus Hebreorum, qui obstinationis sue uitio in captiuitate erat sub Nabuchodonozor rege post secula longa passurus, introducitur ad loquendum, ut mala sua futura sic defleat, quasi iam uideantur esse preterita. Prima sectione calamitates suas  enumerat, subiungens inter quaslibet seculi huius angustias, nunquam se Ierusalem ullatenus obliuisci, quamuis euertendam esse constaret. Secunda sectione ad Dominum uerba conuertit, ut memor sit insultationum contra Ecclesiam pessima uoluntate grassantium, beatos asserens qui de corde suo incipientes malas cogitationes abiiciunt.



Expositio psalmi.

uers. 1. Super flumina Babylonis illic sedimus et fleuimus, dum recordaremur tui, Sion. Nimis dulcis est recordatio patrie, que in hostili terra probatur existere; nam quantum hec amara sentitur, tantum fit illa suauior. De loco enim peregrinationis, proprii domicilii crescit affectus. Sed quamuis propheta  Isrelitici populi captiuitatem que sub Assyriis contigit exponere uideatur, conuenit tamen ut eam spiritualiter aduertere debeamus. Duas enim ciuitates in hoc mundo esse crebra lectione comperimus: una est Domini, que dicitur Ierusalem, id est uisio pacis. Ista hic pressuram patitur, et multis malis irruentibus sauciatur: humilis, afflicta, spem habens in illa eternitate que nunquam nouit defectui subiacere. Econtra diaboli ciuitas, que Babylonia dicitur, cuius interpretatio significat confusionem, hic florida, superba, letissima est, que istius seculi uitiis tanquam magnis fluminibus irrigatur. Super ista ergo flumina sedent fideles, qui captiuitatem in hoc mundo patiuntur, et suspirantes desiderio patrie sue amaras lacrymas fundunt, quoniam ad  illam promissam pacem hic peruenire non preualent. Contemplandum est autem quod non dicit, in fluminibus, sed Super flumina; nam qui adhuc in fluminibus istis sunt, peccatorum inundatione rapiuntur, qui uero super ripas aluei sedent, iam ab illis fluctibus diuino sunt munere liberati. Situm quoque ipsum respice temperatum; nec erectos dicit, ut arrogantiam fugeret; nec iacentes, ut ruinam uitaret, sed sedentes in humilitate pias lacrymas supra peccatorum impia fluenta transmittere.

uers. 2. In salicibus in medio eius suspendimus organa nostra. Hic doloris exaggeratur acerbitas, quando delectationem suam, qua se populus poterat consolari, uelut non necessaria suspendebatur arboribus. Quid enim illic agerent organa dulcia, ubi  tempora uite amaris erant lamentationibus occupata? uerum hec historia ad spiritualem intelligentiam transferatur. Salices sunt arbores supra ripas fluminis pinguissima uiriditate gaudentes, que frequenter excisis palis, atque humide terre reconditis, altissima radice merguntur; et fluentis necari nequeunt, quamuis copiosa irrigatione satientur. His comparantur sancti ac fideles homines, sicut Isaias dicit: Exorietur tanquam fenum in medio aque, et tanquam salix super defluentem aquam . Talibus ergo uiris organa nostra suspendimus, quando communicata gratia de Scripturarum diuinarum lectione conferimus. Ipsa sunt enim nostra organa, que et psalmodie gratiam prestant, et alterna nos collatione letificant. In medio eius, Babylonie  ciuitatis dicit, non fluminis, quia necesse est in medio mundi sit sanctissimus Christianus, quamuis ad superna animo uideatur esse translatus.

uers. 3. Quia illic interrogauerunt nos, qui captiuos duxerunt nos, uerba cantionum.

uers. 4. Et qui abduxerunt nos: Hymnum cantate nobis de canticis Sion.

uers. 5. Quomodo cantabimus canticum Domini in terra aliena? Addunt aliud pondus doloribus suis, ut usque ad hoc ludibrium se peruenisse defleant; quatenus Dei carmina reuerenda hominum passim uoluptate [mss. A., B., F., uoluptates] profundant, fiatque illis necessitas paganis dicere, quod sola plebs Domini consueuit audire. Superbus enim et  arrogans uictor uult sibi lusus et delicias de Dei canticis exhiberi. Quibus respondendum est, 465 Quomodo cantabimus canticum Domini in terra aliena? Sed ut magis illam partem quam cepimus exsequamur, concupiscentiam mundi obnoxios nos tenere testatur Apostolus, dicens: uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis . Iste igitur concupiscentie que nos iure captiuitatis illaqueant, frequenter nobis suadent, ut psalmodie uerba in locis profanis atque spectaculis gesticulatione nefandissima canere debeamus. Sed eis non esse consentiendum presens doctrina declarat, quando admonet in terra aliena, id est inter actus uitiosos qui sunt a Deo alieni, hymnum Domini  non esse cantandum. uerba enim Domini sancta, debent esse sanctorum; scriptum est enim: Ne miseritis margaritas uestras ante porcos . His ergo monet nullatenus esse consentiendum.

uers. 6. Si oblitus fuero tui, Ierusalem, obliuiscatur me dextera mea. Pollicetur se propheta Ecclesiam Dei nunquam penitus obliuisci, conditionem sibi grauissimam ponens, quia necesse est ita fieri, si Ierusalem contigerit non amari. Dextera quippe bonorum est Christus Dominus, sicut in quintodecimo psalmo dictum est: Prouidebam Dominum in conspectu meo semper, quoniam a dextris est mihi, ne commouear . Astringit se itaque propheta duris quidem uinculis, sed nequaquam nouis, ut ipse a Domini Saluatoris memoria decidat, si Ierusalem  ab eius mente discesserit. Ipsa est mater fidelium, patria felicium, regio beatorum, quam qui hic obliuiscitur, ibi in regno Domini minime collocatur.

uers. 7. Adhereat lingua mea faucibus meis, si non meminero tui.

Si non preposuero [mss. A., B., F., proposuero] Ierusalem in principio letitie mee. Proponitur penalis secunda conditio, ut in Domini laudibus obmutescat, si oblitus fuerit Ierusalem, quod magnum habent premium Christiani. Quid enim probatur esse deterius quam illud non posse loqui, unde consueuit medicina prestari? Psalmodia est enim consolatio flentium, cura dolentium, sanitas egrotorum. Hoc anime remedium, hoc miseriarum omnium cognoscitur  esse suffugium. Nam qui tali munere priuatur, ab omni beneficio consolationis excluditur. Sequitur, si non preposuero Ierusalem in principio letitie mee. Sunt quidem principia mundane letitie, ut auaro aurum inuenire, luxurioso pulchram feminam, superbo iactantiam. Sed absit ut hec principia letitie prophetali conueniant sanctitati; quinimo dicamus que honesta sunt, sed tamen Ecclesie sancte non debeant ullatenus anteferri. Grauibus uiris et summa se honestate tractantibus, principium letitie est filius natus, sicut Zacarie de Ioanne contigit, qui ei angelica uoce promissus est . Est etiam de filio, qui post tempora longa reuersus est, quod idem in Euangelio per parabolam dictum  legitur, quando letissimus pater uitulum saginatum in eius conuiuatione mactauit . uel post infirmitatem sanitas corporis restituta, ut Ezechie regi contigit, cui post egritudinem ualidissimam quindecim annorum quoque spatia legimus  attributa. uerborum quoque ipsorum dicta pensanda sunt. Nam principium letitie semper ualidum, semper amplissimum est, quando in ipsis initiis uoluntas accenditur gaudiorum, dum calore animi in letitiam rapimur, quam uix prouenire credebamus. Omnia siquidem subita uiolenta sunt, et quod diuturnum in hoc seculo fuerit, intepescit. Quapropter ad exaggerandum fidei calorem, principio letitie illam dicit preponi, quam decet supra omnia plus amari. Hic tamen uersus et superior potest  etiam illis conuenire, quos supra diximus esse captiuos.

uers. 8. Memento, Domine, filiorum Edom, in die Ierusalem.

uers. 9. Qui dicunt: Exinanite, exinanite, quousque ad fundamentum in ea. uenit ad secundam sectionem populus Hebreorum: ubi conuersus ad Dominum deprecatur ne inultos discedere patiatur, qui Ecclesiam Dei seuissima increpatione dilacerant. Edom, alii sanguineum, alii terrenum interpretandum esse putauerunt; quod tamen utrumque ad carnalia uitia referri posse non dubium est. Isti sunt ergo filii Edom qui Christianum populum sunt grauissime persecuti, nec aliqua satisfactione conuersi sunt. Hos in illa sequestratione bonorum deprecatur  in memoriam redire, ut eos debita possit pena suscipere. Hoc enim dicitur  prophetie affectu, non maledicendi uoto. In illis enim pietas nostra non queritur, qui Domini estimatione damnandi sunt. Addidit, Qui dicunt: Exinanite, exinanite, quousque ad fundamentum in ea. In his sermonibus addendum est, perueniamus, ut nobis integra possit constare sententia. Que figura apud magistros secularium litterarum dicitur ellipsis, id est defectus, quando uerba ex industria suspendimus, ut pretermissa desiderabilius exquirantur. uerba sunt ergo ista filiorum Edom persequentium populum Christianum, a similitudine tracta cisterne, unde si aqua sedule tollitur, usque ad fundamentum eius sine dubio peruenitur. Sed quid illis  proderat seculi istius lucem adimere talibus, quando magis in ipso fundamento eternam uitam possidere uidebantur occisi? Fundamentum siquidem fidelium Christus est Dominus, qui non potest iustis eripi, quamuis cuncta eis huius seculi probentur auferri. Sic dum persecutores catholicam religionem exhaurire cupiunt, felicissimas atque copiosas coronas martyribus contulerunt.

uers. 10. Filia Babylonis misera: beatus qui retribuet [ms. G. et ed., retribuit] tibi retributionem tuam, quam retribuisti nobis. Filia Babylonis bene caro nostra dicitur, quia confusionem nobis probatur ingerere peccatorum. Huic additum est proprium epitheton, ut misera diceretur. Quid enim miserius,  quam ut res fragilis tantis ausibus insolescat, et per concupiscentias illicitas sauciet animas uulnere peccatorum? sicut dicit Apostolus: Caro concupiscit aduersus spiritum . Sed postquam de Babylonie filia dixit, iustissimam compensationem ei asserit esse reddendam; ut sicut nos luxuria concitat ad uitia, ita repressam ieiuniis atque tribulationibus subditam faciamus esse uirtutibus. Reddimus enim illi dignam retributionem, ut coacta faciat quod in deliciis implere dissimulat. Tales enim retributiones carni reddere beatorum est, ut que traxit ad culpam, 466 adiutorio Domini perducatur ad gloriam.

uers. 11. Beatus qui tenebit et allidet paruulos tuos ad petram. Adhuc ad ipsam loquitur carnem, beatum  esse commemorans qui filios eius, id est uitia nocentia tenet, quia illa iam tenere prouectus est. Nam quando aliquid tenemus, hoc in potestate nostra redigimus, et desinit fieri liberum, quod nobis ceperit esse captiuum. Addidit, et allidet ad petram, ut non moretur tenens, ne uoluptas blanda subripiat. Allidet, ait, ad petram, in Dominum utique Saluatorem, de quo scriptum est: Petra autem erat Christus ; ut statim confracta dispereant, que nos teterrimis motibus instigabant. Bene autem discutiendum est quod dixit, paruulos tuos; carnis scilicet errores, qui misera matre nascuntur. Hi dum paruuli fuerint, facilius tenentur, atque in petram illam celestem efficaciter eliduntur; nam si iam ceperint adulti esse, et robustissima etate iuuenescere,  grauior pugna cum eis nascitur, nec facile a nostra infirmitate superantur. Quam rem nos et centesimus psalmus monuisse declaratur, ubi dictum est: In matutinis interficiebam omnes peccatores terre . Sed quamuis psalmus iste animos nostros pia lamentatione permulserit, et in prima parte captiuitatem quoque nostram mystica expositione narrauerit, in presenti tamen uersu seuissimi atque occultissimi uitii secreta uulgauit, ut et pestem proderet, et remedia non taceret. Mittitur enim in mentem nostram, diabolo instigante, quod nolumus; recipimus quod nostra estimatione damnamus, et tyrannide quadam peccati a nostra reddimur exsecratione sine dubitatione captiui. Sed iste cogitationes, dum sunt paruule, percutiantur in petram, comminuantur   in lapidem angularem, ubi omne malum cito dissoluitur, si in ipso fortiter allidatur.



Conclusio psalmi.

Completa est lamentantium psalmorum pia nimis et laudanda deuotio. Supra enim in septuagesimo tertio et in septuagesimo octauo psalmis futura legitur Ierusalem deplorata captiuitas; hic autem tertius eiusdem rei psalmus est, ut sacratissimo numero Trinitatis pietas deuotissime compunctionis possit offerri. Est quidem magnum caritatis genus, quod proximis iubet Dominus exhibere, si tamen in eo modo mensuraque  plangatur, ut nec resurrectionis spes adimi possit, nec iniuste fecisse aliquid Dominum suspicemur. Nam etsi affectuoso dolore succendimur, modestie tamen terminum excedere non debemus. Humile quippe ac mansuetum decet esse, quod studio pietatis offertur. Nam cuius temperamenti sint iuste lacryme, testatur Dominus Christus, qui considerata fragilitate humani generis, quamuis esset suscitaturus Lazarum, fleuit; ut bonus Magister et pietatem doceret, et ueritatem assumpte humanitatis ostenderet .



PSALMUS CXXXuII.



Ipsi Dauid.

Quamuis superioribus titulis dixerimus Dauid significare manu fortem atque desiderabilem, quod  Domino Saluatori proprie conuenire probatum est, tamen hic Christum euidentius indicauit, quando istud pronomen apposuit. Ipsi enim reuerentius pronuntiandum est, quasi Altissimo, quasi Omnipotenti, quasi celesti Regi. Et tunc Dauid iste iungendus est, quod uocabulum non ex deitate sumitur, sed per assumpte carnis originem uenire monstratur. Ipse tamen uerbum incarnatum, unus est Dominus Christus, ad quem psalmi istius refertur uniuersa confessio.



Diuisio psalmi.

Per totum quidem psalmum populus catholicus loquitur, qui est collectus de uniuerso orbe terrarum. Prima narratione beneficia Domini sibi attributa collaudat,  postulans in futuris patientiam, ut aduersa mundi eius possit munere sustinere. Secunda deprecatur ut reges terre Dominum confiteantur excelsum, quoniam in omnibus maiestatis sue miracula dignatur ostendere: orans ne peccatores conuersos despiciat, quos creare dignatus est.



Expositio psalmi.

uers. 1. Confitebor tibi, Domine, in toto corde meo, quoniam exaudisti omnia uerba oris mei; et in conspectu angelorum psallam tibi. Quam ualida atque plenissima sit ista confessio, totius cordis adunatione monstratur. Nam cum dicitur, in toto corde meo, nulla pars occupata in seculi huius ambitione relinquitur, sed uniuersum et solidum Creatoris tantum,  ut dignum est, laudibus applicatur. Cor significat mentis arcanum, unde taciti clamamus ad Dominum, et preces nostre multo efficacius audiuntur, quam si magnis clamoribus personemus. Siue enim uox erem uerberet, inde cantandum est; siue lingua taceat, inde clamandum est. Illud enim libenter audit Dominus, quod ad suam imaginem et similitudinem in nobis cognoscitur operatus. Sequitur, Quoniam exaudisti omnia uerba oris mei. Ad ostendendam Domini pietatem Psalmiste usus est, prius sanctos uiros auditos dicere, et eos postea diuina preconia personare. Quod etiam nunc fideli populo iudicat applicandum, sicut et in centesimo decimo septimo psalmo dictum est: Confitebor tibi, Domine, quoniam  exaudisti me . Sed considera meritum orationis, ut omnia uerba sua profiteatur audita; illa enim fuerunt uota iustorum, ut Christus Dominus adueniret, per quem eos constat augmentis ingentibus excreuisse. Merito ergo uerba populi ipsius omnia probantur audita, per quem mundi redemptio cognoscitur impetrata. Addidit, et in conspectu angelorum psallam tibi. Hic psalmodie uirtus ostenditur, 467 ut qui puro corde inter homines psallit, etiam sursum cum angelis canere uideatur. Adiecit quoque, in conspectu angelorum, ut eam angeli non solum audire, uerum etiam probentur intendere. Illud enim dicimus respici, quod potest serenis mentibus intueri. Siue illud tempus significat, quando populus beatorum post resurrectionem  cum celestibus creaturis laudes Domino sub communione cantabit.

uers. 2. Adorabo ad templum sanctum tuum, et confitebor nomini tuo.

uers. 3. Super misericordiam tuam et ueritatem tuam, quoniam magnificasti super nos nomen sanctum tuum. Templum sanctum est Domini beate incarnationis aduentus, quem etiam nunc quotidie adorat Ecclesia, dum corpus et sanguinem ipsius inter summi mysterii sacramenta ueneratur. Sed adoratio illa perfecta est, quam confessio beata comitatur; dicit enim, Super misericordiam et ueritatem Domino confitendum. Misericordia est, quod sine cuiusquam meritis ad liberandum nos uenire dignatus est. ueritas, quia prophetarum suorum promissa compleuit. Ista enim  qui puro corde confitetur, reuera templum eius adorasse cognoscitur. Addidit, quoniam magnificasti super nos nomen sanctum tuum, ut ostenderetur hic populus et de uniuersis mundi partibus esse collectus; cum superius singulariter fuerit locutus, nunc pluraliter posuit, super nos, quia sicut omnium sanctorum una uox est, ita et fidelis populi sunt uerba multorum. Nam et inferius iterum redeunt ad numerum singularem, quod in declarando mysterio pluraliter positum debemus aduertere. Magnificatum est enim super nos nomen Domini, cum nobis culture ipsius uirtus innotuit. Omnia enim secula designat, cum et in sanctis Patribus nostris nomen eius magnificatum est; et maxime temporibus Christianis, quando frons nostra sacri chrismatis unctione signata est. Et intende  quia duos uersus simul posuimus pro contextione uerborum, ut una complexio contineret quos unus sensus amplectitur.

uers. 4. In quacunque die inuocauero te, exaudi me: multiplicabis in animam meam uirtutem multam. Dies hic significatur lucida sinceraque petitio, quam non cupiditas nubilat, non auaritia ulla confundit; sed de illo Sole radiat, qui omnes caligines mortalitatis emendat [ed., emundat]. In talibus ergo petitionibus deuotus se populus precatur audiri, quatenus uirtute Domini completus, persecutorum euadere mereatur insidias. Nam si ad litteram uelis accipere, nunquid nobis tempore noctis orandum non est, maxime cum tunc diabolicis fraudibus impetamur? Fideli  autem Christiano semper est dies, cum splendidis ac claris supplicationibus contendit audiri. Sed cum dicit: Multiplicabis in animam meam uirtutem multam, passurum se ostendit innumera, contra que tam multiplicia postulauit auxilia.

uers. 5. Confiteantur tibi, Domine, omnes reges terre, quoniam audierunt omnia uerba oris tui. uenit ad secundam partem, in qua deprecatur populus beatorum ut reges terrarum in humilitate Domino confiteantur, quoniam illi omnis superbia probatur exosa. Reges terre sunt qui corporibus suis Diuinitatis munere dominantur. Nam ille rex uere non dicitur, qui uitiis seruire monstratur. Quod uero addidit, omnes, specialiter religiosos ac moderatos uiros designat, quando multos reges gentium uidemus aut uitiis feralibus  subdi, aut praua religione maculari. Addidit, quoniam audierunt omnia uerba oris tui. Dicit qui reges debeant Domino confiteri, scilicet qui uerba eius audire meruerunt. Audire enim ad illos pertinet qui obedientes esse noscuntur: quoniam illos audiisse non dicimus, quos contumaces sacris iussionibus approbamus. Et considera quia se non uidetur sine magno malo a deuotione subducere, qui gloriam potuit eius predicationis audire. Intelligant ergo Iudei quanto reatu teneantur obnoxii, cuius uerba non mente capere, sed tantum auribus audire maluerunt.

uers. 6. Et cantent in canticis Domino, quoniam magna est gloria Domini. Cantica Domini sunt que superius dixit, misericordia et ueritas, sicut et alibi ait: Uniuerse uie Domini misericordia et ueritas . Ipsa ergo cantica reges precipit cantare corporum suorum, qui pompas seculi respuentes, ad misericordiam Domini toto se desiderio contulerunt. Subiungit, quoniam magna est gloria Domini. Gloria quippe Domini est, ut seculum respuentes, eius laudes cantare non desinant, qui primi hominis inuia deserentes, ad salutares se regulas transtulerunt.

uers. 7. Quoniam excelsus Dominus, et humilia respicit, et alta a longe cognoscit. Superioris dicti cura secuta est. Dicit enim, cum sit Dominus excelsus, humilia respicit: ne quis subiectorum putaret non se ab excelso Domino respici, cum se cognosceret magna deuotione prosterni. Non est enim similis humane conditioni diuina potentia. Hic despicitur humiliatus prostratus, quoniam spatio longo diuiditur,  Domino autem uicinior efficitur magnis nisibus inclinatus. Et ut hanc humilitatem in conspectu eius pretiosam esse sentires, sequitur, et alta a longe cognoscit. Alta superba significat, que ideo a longe cognoscit, quoniam eius gratie minime proximantur. Et ut terreret superbos, posuit, cognoscit, ne putarent dementes incognitum esse Deo quod malignis cogitationibus operantur. Quod argumentum dicitur ex contrario pulcherrima diuersitate collectum. Proximantur enim illi humiles, et fiunt superbi omnino longinqui.

uers. 8. Si ambulauero in medio tribulationis, uiuificabis me; et super iram inimicorum meorum extendisti manum tuam, et saluum me fecit dextera tua. Cum  dicit beatus populus tribulationes suas Domini uirtute superandas, ostendit in hoc seculo fideles eius multis cladibus premi, sciens aurum ignibus esse purgandum, premium militi post labores maximos dari, ipsam quoque fidem premisso certamine coronandam. Nam si ad tempus persecutorum suspendatur iniquitas, diabolicis tamen iugiter tentationibus subiacetur; eoque fit ut Christianus uir, dum patriam futuram desiderat, ad gaudia dilata suspiret. uiuificatur ergo populus, dum in talibus fuerit angustiis constitutus. uiuificabis enim, letificabis debet intelligi, 468 quod est contrarium tribulanti: quia reuera ille uiuus benedicitur, qui est eterni gaudii hilaritate complendus. Sequitur, et super iram inimicorum meorum extendisti manum tuam, et saluum me  fecit dextera tua. De persecutoribus dicit, qui quamuis irati multa faciant populo fideli, sed longe maiora recipiunt, diuina retribuente iustitia. Nam et hi conuersi grauius quam contristauerant affliguntur, et incipiunt se iuste persequi, qui prius innocentibus parcere noluerunt: qui tamen se profitentur esse saluandos, quando inter penas persecutorum superari nulla contrarietate potuerunt. Dextera uero uirtus significatur ipse Dominus Christus, qui est Dei uirtus et Dei sapientia .

uers. 9. Domine, retribues pro me; Domine, misericordia tua in eternum: opera manuum tuarum ne despicias. Perfecta nimis et qualem fundere monemur oratio est, causam suam Domino commendare, qui nouit unicuique digna rependere. Sed ut hoc non  iracunde dictum, quod deprecationi uidetur esse contrarium, potuisses accipere, sequitur, misericordia tua in eternum, quam facias et illis qui nos persequuntur immaniter; ut sicut nos pro tuo nomine uidentur affligere, ita et illi confessionis munere cruciari debeant ad salutem. Recipiunt enim proficuam penam, quando et ipsi propter uitam torquentur eternam; totumque illis hic misericorditer tribuitur, quibus hec confessionis medicina prestatur. Sequitur, opera manuum tuarum ne despicias. Expressit uoluntatem, que superius uidebatur esse suspensa. Rogat pius populus pro inimicis suis, quos sibi nouerat aggregandos; qui licet suo uitio praui uideantur effecti, tamen eos diuina opera esse non dubium est. Nam cum petit ut in eis suam operam respiciat, exorat  ut miseratus indulgeat. Ipsius enim in nobis opera bona est, sed nostra facta omnino peruersa sunt. Quapropter miseretur cum suam respicit creaturam; damnat autem cum nostras operas intuetur. Breuiter ergo cauteque oratum est, quod et pietatem deprecantis ostenderet, et illos conuertendos esse monstraret.



Conclusio psalmi.

Intendamus quali nos predicatione populus sanctus imbuerit, quanto instinctu pietatis orauerit. Nam ut omnem contra inimicos zelum cordis excluderet, ipsos rogauit sibi fieri socios, quos habere uidebatur aduersos. Sequamur sententiam piam, amemus potius affligentes. Non debemus inimicos estimare qui  prosunt; nam si equo animo perferantur, frequenter nobis talia conferunt, qualia dulcissimi amici prestare non possunt. Isti enim sepe nos a uirtute blandiendo deducunt; illi uero in eadem affligendo constituunt. Quapropter ama patientiam, et plus inuenis in inimico quod diligas.



PSALMUS CXXXuIII.



In finem, psalmus Dauid.

Post tot psalmos istud In finem repetitur, ut merito iterum exponi debere uideatur. Proxima est enim obliuioni protracta longinquitas. In finem diximus dupliciter dici. Est unus iste mortalis occasus ac terminus aliquarum rerum, qui humane conditioni simillimus spatio peracto concluditur. Alter uero  perfectus atque eternus, id est Dominus Christus, qui finis non ad occasum respicit, sed ad totius integritatis culmen attendit. Nam cum ad illum peruentum fuerit, non est ultra quod querere debeamus: quoniam ipse ad omnia sufficit, in quo est maiestatis cuncta perfectio et omnium plenitudo uirtutum. Quapropter uniuersus hic psalmus, sicut et Patri doctissimo Hilario placuit , ex Christi Domini persona dicendus est. Sed ne humilitas eius quemquam turbare ac confundere uideatur, ad illam regulam redeat catholice discipline, ut duas naturas unitas atque perfectas in Domino Christo esse meminerit: una qua Deus et ceternus est Patri; altera qua ex Maria uirgine natus, unus atque idem in tempore homo fieri pro nostra salute dignatus  est. Et ideo quod humiliter loquitur, non deitati debet applicari, sed pro mysterio sancte incarnationis intelligi. Qua ratione tractata, inoffense cognoscimus diuina mysteria.



Diuisio psalmi.

Per totum psalmum loquitur Dominus Christus. Primo modo de pausatione et resurrectione propria uerba facit ad Patrem, omnes cogitationes suas illi dicens esse notissimas. Secundo modo, potentiam paterne diuinitatis exponit, quia in id quod homo est, nullo loco, nulla longitudine ab eius notitia se possit abscondere: addens quoniam ab utero Matris sue ipso protegente seruatus est, qui mundi uitia gloriosa sanctitate superauit. Tertio, se laudaturum  a parte qua subiectus est, Patrem Dominum profitetur, cuius opera in eum potens et mirabilis esse monstrata est, predicationes quoque suas et sanctorum omnium uoluntates dicens illi esse notissimas. Quarto modo, confirmatum asserit beatorum omnium principatum, iubens a se impios obstinatosque discedere, qui tamen nulla erant penitudinis humilitate saluandi. Hunc autem psalmum multo sollicitius arbitror audiendum, est enim mysteriorum profunditate plenissimus.



Expositio psalmi.

uers. 1. Domine, probasti me, et cognouisti me: tu cognouisti sessionem meam et resurrectionem meam. Domine, clamat ad Patrem iehsu Christus ab illa  parte qua seruus est. Probauit autem, id est manifestam fecit 469 humilitatem ipsius, quando a Ioanne baptizari uoluit, qui peccata non habuit. Non enim peccator fuit, sed peccata potius curanda suscepit, sicut propheta dicit: Peccata suscepit nostra, et infirmitates nostras portauit . Cognouit eum, id est ostendit, quando dixit: Hic est Filius meus dilectus, in quo mihi complacui: ipsum audite . Est et alia uerborum istorum apta cognitio. Probatus est, quando eum tentauit diabolus in deserto; agnitus est, cum tentatione recedente ministerium habuit angelorum. Accidit tertia, quam in Euangelio ipse testatur; probatus est enim tempore passionis, qua pietate sit preditus, ut in cruce positus  pro inimicis oraret; cognitus, quando gloriam mirande resurrectionis ostendit. Tunc quippe deitas eius etiam illis innotuit, qui eam antea credere dubitabant; ait enim euangelista: Hoc tertio manifestauit se iehsu discipulis suis ad mare Tiberiadis, postquam resurrexit a mortuis; et crediderunt in eum discipuli eius . Bene autem appellata est sessio mors Domini Saluatoris, in qua non pena, sed requies fuit. Siue  sessio pertinet ad doctrinam quam Dominus celesti sanctitate predicauit, sicut ipse quoque in Euangelio doctores significans, dicit: Super cathedram Moysi sederunt scribe et pharisei . Cognouisti autem per figuram hypallage dictum est, que Latine dicitur permutatio, id est cognitum me fecisti, quia Diuinitati omnia  non solum quando fiunt, sed etiam in predestinatione noscuntur esse manifesta.

uers. 2. Intellexisti cogitationes meas a longe, semitam meam et directionem meam inuestigasti.

uers. 3. Et omnes uias meas preuidisti, quia non est dolus in lingua mea. In his duobus uersibus prescientia sancte Diuinitatis ostenditur: a longe enim non locum probatur significare, sed tempus, quia non solum facta nostra preuidet, uerum etiam cogitationes nostras antequam nos ipsi existamus agnoscit. Quod totum conuenit, si ad incarnationem Domini competenter aptetur. A diuinitate enim sua, creator; a substantia corporali, creatus est. Nemo ergo calumnias ineptas moueat, sed quod est certissimum studio pietatis intelligat: ne inde miserrimi  corruamus, unde spem salutis accepimus. Sequitur, semitam meam et directionem meam inuestigasti. Et omnes uias meas preuidisti. Semite pertinent ad cogitationes tacitas, directio ad iusta iudicia, uie ad actus humanos; que ille omnia immaculata puritate compleuit, quem in utraque natura unum eumdemque ueraciter existentem fides catholica confitetur. Nam quod dicit, inuestigasti, iustitiam sue actionis ostendit: quoniam quamuis fuerit scrupulosissime perquisitum, nichil in eo culpabile constat inuentum. uias meas preuidisti. In tantum preuise sunt, ut et prophetate esse noscantur. Scriptum est enim de mansuetudine ipsius: Sicut ouis ad occisionem ductus est, et sicut agnus coram tondente se, sic non aperuit  os suum . Adiecit, quia non est dolus in lingua mea: utique, quia ueritas non habet dolum; ipse enim professus est: Ego sum uia, ueritas et uita . Non enim quidquam sub aliqua falsitate locutus est, sed sicut a Patre accepit, ita et populis salutariter predicauit. Dicit enim a natura humanitatis: Qui me misit maior me est . Dixit etiam de equalitate maiestatis sue: Ego et Pater unum sumus . Utrumque uerum, utrumque sine dolo prolatum est; ut et maiestatem sue diuinitatis ostenderet, et sancte incarnationis humilitatem ueraciter aperiret.

uers. 4. Ecce tu, Domine, cognouisti omnia nouissima et antiqua; tu formasti me, et posuisti super me manum tuam. Intuere quam ueraciter superius dictum  est, non est dolus in lingua mea, ut hic duas naturas euidenter exprimeret. Dicit enim Patri: Ecce tu cognouisti omnia nouissima: quod pertinet ad incarnationem ipsius, que facta est nouissimis temporibus, sicut legitur: Agnus occisus ad uesperam . Et apostolus: Filioli, nouissima hora est . Subiunxit, et antiqua. Hoc certe ad deitatem pertinere non dubium est; unde scriptum est: In principio erat uerbum, et uerbum erat apud Deum, et Deus erat uerbum , etc. Antiqua enim dicit, id est eterna, que nec initio nec fine clauduntur, sicut in Daniele legitur: Throni positi sunt, et Antiquus dierum sedit , etc. Et ut hoc iterum humanis sensibus euidentius intimaret, eadem mutata uerborum qualitate repetiit. Tu formasti  me significat genuisti. Hoc enim uerbum dici solet et de deitate, sicut dicit Apostolus: Qui cum in forma Dei esset, non rapinam arbitratus est esse se equalem Deo . Sequitur, et posuisti super me manum tuam. Posuit Pater super eum manum suam, quando in ipso uirtutem sue maiestatis ostendit, sicut in alio psalmo dictum est: Inueni Dauid seruum meum: in oleo sancto meo unxi eum. Manus enim mea auxiliabitur illi, et brachium meum confortabit [ed., confirmabit] eum. Nihil proficiet inimicus in eo, et filius iniquitatis non apponet nocere ei . Ecce quomodo super eum manum suam posuit Pater.

uers. 5. Mirabilis facta est scientia tua ex me: confortata est, nec potero ad eam. Scientiam dicit Patris,  que per eum predicata est ubique terrarum; hec confortata est in pectoribus humanis, de qua prius incerta credulitate dubitabatur. Quem sensum et in Euangelio dicit: Pater, manifestaui nomen tuum hominibus . Ipsius enim reuelatione gestum est, ut potuisset sancte Trinitatis unitas apparere reuerenda; et facta est per Iesum Christum mirabilis scientia Patris, dum terrigenis sancte legis sacramenta narrata sunt. Et ut conditionis humane ueritas panderetur, adiecit, nec potero ad eam: quia natura hominis quam est dignatus assumere, diuine substantie se non poterat adequare. Sic enim et euangelica uoce declaratur: Pater maior me est ; et iterum: Non potest Filius facere quidquam,  nisi quod uiderit Patrem facientem . Sed hoc intelligat dementissimus Arianus, quia non debuit aliter a carne dici, que etiam exspectabatur occidi.

uers. 6. Quo ibo a spiritu tuo? et a facie tua quo fugiam? uenit ad secundum modum, in quo ostendit per enumerationes mysticas a nulla creatura diuinam falli posse presentiam. Nam cum ubique totus plenissime sit, qui eum putat declinari, quo possit abscondi? Illic enim aliquis potest esse celatus, ubi presens non fuerit ille qui fugitur. Dicendo enim: Quo ibo? significat natura humanitatis non se habere quo fugiat, cum Spiritus sanctus ubique sit totus, sicut Salomon dicit: Spiritus Domini repleuit orbem terrarum . Sed hoc dictum est per schema  470 quod dicitur diaporesis, cum querimus quod potissimum facere debeamus. Sed cum tali predicatione ubique Spiritum sanctum esse noscamus, dubium non est Spiritum sanctum ceternum et cequalem Patri et Filio reperiri. Nam ubique et tota esse non potest, nisi sola Trinitas. Quapropter cesset irreligiosa presumptio, nichil hic maius minusue fingatur. Ad illud remedium salutare redeamus. Pater, et Filius, et Spiritus sanctus, omnipotens Creator, incomprehensibilis, unus est Deus. Facies autem per tropologiam pro presentia ponitur: quoniam sicut facies nostra tantum uidet, ita omnis substantia Domini uisione perspicabili atque inenarrabili cuncta cognoscit, omnia complectitur, omnia penetrat, omnia contuetur.

 uers. 7. Si ascendero in celum, tu illic es; si descendero in infernum, ades.

uers. 8. Si sumpsero pennas meas ante lucem [ms. A., diluculo], et habitauero in postremo maris.

uers. 9. Etenim illuc manus tua deducet me, et tenebit me dextera tua. Hic mihi uidetur argumentum illud esse dilemma, quod fit ex duabus propositionibus pluribusue, ex quibus quidquid electum fuerit, contrarium esse non dubium est, sicut et in Euangelio Christus Iudeos calumniantes interrogat, dicens: Baptismum Ioannis unde erat, de celo an ex hominibus ? Quidquid enim illi eligere uoluissent, contra illos nichilominus erat futurum. Sic etiam de bonis rebus Apostolus facit: Desiderium habens dissolui et esse cum Christo, multo magis  melius: permanere autem in carne necessarium propter uos . Et adiecit: Et quid eligam ignoro . Sic et in isto loco de tribus rebus contrariis humanitas eius quid eligeret, ambigebat. Nunc ad exponenda uerba ueniamus, quoniam altitudine nimia sunt profunda. Ait enim per id quod homo est: Si ascendero in celum, tu illic es, ubi erat scilicet ad Patris dexteram collocandus. Nam ut intelligas Dominum ubique esse presentem, audi Ieremiam prophetam: Deus appropinquans ego sum, dicit Dominus, et non Deus a longinquo. Si absconderit se homo in absconso, ego non uidebo illum, dicit Dominus? Nunquid non celum et terram ego impleo, dicit Dominus ? Sequitur, si descendero  in infernum, ades. Hoc quippe factum est lege humanitatis, ut crucifixo corpore ad rumpenda infernorum claustra descenderet, et laboranti humano generi Redemptor piissimus subueniret. Subiungit etiam, ades, quoniam triduana celeritate surrexit. Addidit tertiam partem, Si sumpsero pennas meas ante lucem, et habitauero in postremo maris. Etenim illuc manus tua deducet me, et tenebit me dextera tua. Que figura dicitur etiologia, id est cause redditio; reddit enim causam quemadmodum Dei presentiam non potuisset effugere. Pennas suas dicit diuine maiestatis efficacissimam celeritatem, que sanctum corpus ad superna uirtute Deitatis eleuauit. Sed cum audis meas, gloriam proprie potestatis intellige. Has itaque pennas suas cum sumpserit ante lucem, id est  tempore resurrectionis, et habitauerit in postremo maris, hoc est supra seculi istius amplissimum finem, ibi manus paterna deducet eum. Et ut ostenderet cooperationem, sequitur, et tenebit me dextera tua. Dextera est siquidem Patris omnipotens uerbum, quod assumptam et unitam sibi humanitatem in eterna secula continebit. Et si minime conuenire uidetur, ut cum ipse sit dextera Patris, eius se dicat dextera Domini contineri: hoc potius dictum accipiendum est a parte membrorum; que forma locutionis frequenter assumpta est. Illud tamen regulariter est tenendum, ut quod dubitat, humanitas; quod presumit, Deitas esse uideatur. Sequitur:

uers. 10. Et dixi: Forsitan tenebre conculcabunt me, et nox illuminatio mea in deliciis meis. Prima pars  uersus istius sub ironia pronuntianda est. Frequenter enim aliqua quasi sub ambiguitate proferimus, de quibus dubitare non possumus, sicut in alio psalmo iam dictum est: Forsitan uiuos deglutissent nos , et reliqua. Quomodo enim tenebre conculcare poterant, que ius in tanta gloria non habebant? Ipse enim dicit de se: Ego sum iux huius mundi . Sed conculcauit ille potius tenebras, qui cecitatem primi hominis ad eius posteros transeuntem, misericordie sue luce superauit. Quapropter hoc commate quo ait, Forsitan tenebre conculcabunt me, irridentur illi qui de ipso poterant timoris alicuius nebulas suspicari. Cuius sensus sequitur explanatio, cum dicit: Et nox illuminatio in deliciis meis. Quomodo poterat a tenebris conculcari, cui erat nox  illuminatio in deliciis suis? Noctem significat inferni claustrum, quod reuera illuminauit, quando potestatem diaboli contriuit, et hominem sua miseratione liberauit, quem ad imaginem et similitudinem suam plasmare dignatus est. In deliciis autem meis, paradisum significat, unde primum hominem peccata pepulerunt; sed confessionis beneficio anime sanctorum ad eius amenitatem Domino prestante reuerse sunt. Sic enim credenti latroni dictum est: Amen dico tibi, hodie mecum eris in paradiso (Luc. XXIII, 43. Paradisus enim significatur amenissimus locus et felicissime iucunditatis eterna securitas.

uers. 11. Quia tenebre non obscurabuntur a te, et nox sicut dies illuminabitur: sicut tenebre eius, ita et  lumen eius. Superioris sententie causa redditur, quare nox sit illuminatio in deliciis eius; scilicet, quia tenebre non obscurabuntur a te, sed potius illuminabuntur. Tenebras enim dicit mystica queque et profunda Scripturarum diuinarum, iuxta illud quod legimus in Prouerbiis: Intelligit quoque parabolam et tenebrosum sermonem ; sic et in alio psalmo legimus: Tenebrosa aqua in nubibus eris . Ergo iste tenebre non obscurabuntur, sed potius illuminantur a Domino, quoniam predicatio prophetarum ipso ueniente completa est. Solet enim ad Patrem referre quod ipse facit, ut possit cooperatio sancte Trinitatis intelligi. Sequitur, et nox sicut dies illuminabitur. Illa enim que fuerant quasi nox sub mystica complexione tenebrosa, tanquam dies  illuminata sunt, cum in aduentu Domini Saluatoris prophetarum dicta patuerunt. Et bene utrumque coniunctum est, sicut tenebre eius, ita et lumen eius, quia in utroque ueritas fuit, siue cum obscura uiderentur, siue cum illuminata patuerunt.

uers. 12. Quoniam tu possedisti renes meos, Domine; suscepisti me de utero matris mee. Renes significant fortitudinem corporalem, qui dum bene uigent, corpus nostrum eorum ministerio uegetatur; cum fuerint saucii, imbecilla nimis fragilitate succumbit. Quapropter renes suos merito 471 a Patre dicit esse possessos, qui celestis iustitie firmitate consistens, peccatum fragilis corporis ignorauit. De utero uero matris, de Synagoge finibus dicit, quia ipse per susceptam carnem a Synagoga generatus est, quando  eum ritu Iudeorum octauo die circumcisum esse cognouimus: susceptum se perhibens a deitate Patris, siue sua, quoniam utrumque unum est. Nam si hoc tantummodo de uirginali utero uelis aduertere, non solum quando egressus, sed quando Spiritu sancto conceptus est, a Domino probatur assumptus, ut ex hoc Nestoriana destruatur iniquitas. Ex utero enim significat in utero, sicut Dominus ait Ieremie: Priusquam te formarem in utero noui te, et in uulua sanctificaui te . uerum hec omnia a natura suscepta hominis in sancti Patris honore referuntur, sicut Euangelii textus ostendit, deliberationis eius fuisse Patrem predicare, uoluntatem eius implere, acceptum ab eo calicem bibere, et in nulla parte ab ipsius dispensationis gloria discrepare.

 uers. 13. Confitebor tibi, Domine, quoniam terribiliter mirificatus es: mira opera tua, et anima mea nouit [mss. A., B., magnificatus es, mirabilia . . . . . . cognoscit] nimis. uenit ad tertium modum, ubi laudat Patrem, qui in eum miracula tanta monstrauit. Terribiliter enim mirificatus est Pater, quando passionem Domini Christi tenebre sunt secute, terra contremuit, saxa dirupta sunt, sepulcra patuerunt, mortui resurrectione letati sunt, cum ipse iterum in eodem corpore sancta resurrectione conspectus est, dum ad discipulos suos ianuis clausis intrauit, dum celos sub hominum uisione conscendit; que licet propria deitate compleuerit, more suo paternis hoc uirtutibus applicauit, ut  sancte cooperationis  patefaceret unitatem. Sequitur, mira opera tua, et anima mea nouit nimis. Operam Patris miram nouerat, quia  nox illuminatio in deliciis eius erat, quia possederat renes ipsius, quia illum susceperat ex utero matris sue; necesse enim fuit ut illum mirabilem cognosceret, quem tantorum beneficiorum pissimum largitorem humanitas eius plena diuini luminis claritate cernebat: quia, sicut in Euangelio dicit: Nemo nouit Patrem nisi Filius, et cui uoluerit Filius reuelare ; et aliter, ideo nouerat nimis operam Patris, quia, sicut ipse dicit: Ego in Patre, et Pater in me est ; non enim sic potest nosse, qui separatur extrinsecus. Istud enim nosse inestimabile, singulare atque incomprehensibile est, quando in se alterutrum manere  noscuntur.

uers. 14. Non est occultatum os meum a te, quod fecisti in occulto; et substantia mea in inferioribus terre. Os hic non ora significat, sed illud quod uenit ab ossibus; quod reuera in occulto factum est, dum in interioribus corporis nostri constat esse reconditum. Quis enim ossa in homine uideat, dum et caro illa uestiat, et superducta cutis abscondat? Quod si hoc magis spiritualiter uelimus accipere, facilius nobis que dicta sunt intimantur. Postquam in conditione rerum Eua de Ade costa formata est, dixit uir eius: Hoc os de ossibus meis, et caro de carne mea . Apostolus autem ad coniugatos loquens, istud mysterium ad quid pertinere possit, exponit, dicens: Hoc magnum est sacramentum, ego autem dico  in Christo et in Ecclesia . Unde constat os Domini Ecclesiam hic debere intelligi. Et ut predicto exemplo plenius aptemus illa que dicta sunt, ante aduentum Domini occulta fuerunt quedam Ecclesie sacramenta, ut baptismum sacrum, ut corpus et sanguis Domini, et cetera que plenitudine ueniente claruerunt. Addidit, et substantia mea in inferioribus terre. Inferiora terre fuerunt gentium culture sordentes, que longe tunc a Iudeorum religione distabant. Sed ipsis facta est nota substantia Domini Saluatoris, quando in ipso intelligentes diuinitatem uerbi, per apostolicam doctrinam deuotis mentibus acceperunt. Nam licet essent diuerse nationes, per superstitiones suas inferiora terre, superiores tamen reddite sunt Iudeis, Christiane religionis salutares  regulas imbibentes.

uers. 15. Imperfectum meum uiderunt oculi tui, et in libro tuo omnes scribentur: die [ed., dii] firmabuntur [mss. A., B., formabuntur], et nemo in eis. Natura illa hominis, que se in Euangelio ignorare dixit finem huius mundi, et que ait: Tristis est anima mea usque ad mortem , et his similia, ipsa et imperfectum suum Patrem uidisse testatur. Imperfectum siquidem eius est, quod adhuc Ecclesia usque ad finem seculi congregatur, quod in illa resurrectione beatis premia promissa daturus est, quod erit omnia in omnibus . Sed Deitas ista iam uidit, que adhuc longis post temporibus futura seruantur. Nam de beato populo istud dici sequentia declarant.  Adiecit enim, et in libro tuo omnes scribentur, utique qui eterna felicitate gaudebunt. Nam sicut illud quod in libro scribitur, scriptura continente seruatur, ita hoc multo firmius fixum manet, quod memoria Domini continetur. Sequitur, die firmabuntur, et nemo in eis; illi scilicet beati de quibus fecit superius mentionem, die firmabuntur, id est, de uero illo Sole perfecta luminis claritate complendi sunt, ut fiat illud quod dictum est: Sicut stella ab stella differt in claritate, sic erit resurrectio mortuorum . Et nota quia non dixit, die clarificandi sunt, sed die firmandi sunt; nam si dixisset, clarificandi sunt, poterat fortassis et ad breue tempus intelligi. Nam cum dicit firmabuntur, eternitatem beneficii testatur esse mansuram. Subiunxit, et nemo in eis; subaudiendum, infirmabitur, quia iam omnis fragilitas  carnis explosa discedet, et omnis mortalitas consumpta disperiet.

uers. 16. Mihi autem nimis honorificati sunt amici tui, Deus; nimis confortati sunt principatus eorum. Quartus modus psalmi qui superest introitur: honorem sanctorum suum atque Patris asserens esse preconium. Nam cum dicit, mihi, se designat; cum dicit, amici tui, Patrem declarat, sicut ipse in Euangelio dicit: Omnia mea Patris sunt, et omnia Patris mea sunt . Amicos uero Domini primum dictos legimus patriarchas, id est Abraham, Moysem; et post, apostolis suis Dominus Saluator dixit: Iam non dico uos seruos, sed amicos . Isti ergo tales amici sunt Patris, quorum honor ad Dominum reuertitur Saluatorem: quia nemo sanctos eius  ueneratur, nisi qui Christo Domino pura mente deuotus est. Addidit, nimis confortati sunt principatus eorum. Nimis ualde significat. Confortatus uero principatus apostolorum episcopales cathedras dicit, quas in Ecclesiis instituendis, diuisis per mundum sedibus, sanctarum predicationum opere fundauerunt. Ipsi enim, prestante Deo, leguntur duces Ecclesiarum, arietes gregum, et principes fidelium esse populorum; 472 merito, quorum laboribus sancto Spiritu conferente totius orbis adunata et solidata deuotio est.

uers. 17. Dinumerabo eos, et super arenam multiplicabuntur: exsurrexi, et adhuc sum tecum. In promissionibus Abrahe quas ei Dominus in Genesi fecit, legitur  multiplicandum semen eius  sicut arenam maris, et sicut stellas celi; hic autem dicit, et super arenam maris, ut ibi cequare arene factam comparationem, hic autem transcendere uideatur. Arena enim maris significat Iudeos, propter intellectum terrenum et sterilitatem fidei. Arena enim ab ariditate dicta est. Stellas autem celi ad populum respicit Christianum, propter claritatem scilicet religionis et splendorem fidei. Dinumeraturum se ergo promittit Christus Dominus populum fidelem, qui super illum Iudaicum multo numerosior inuenitur. Necesse enim fuit ut uinceret unam gentem numerositas aggregata nationum. Addidit, exsurrexi et adhuc sum tecum. Hic occultis omnino uerbis atque paucissimis aduentum suum secundum designat,  quando iudicaturus est mundum. Exsurrexi tempus significat resurrectionis sue. Adhuc tecum sum, dum sedet ad dexteram Patris quasi in occulto, dum adhuc me homines uidere non preualent, usque ad illud scilicet tempus quando regnum meum euidentissime hominibus innotescat. Adhuc enim futurum significat tempus, non quod ab ipso aliquando diuidendus est, sed quoniam qui est modo nobis inuisibilis, omnibus postea gentibus apparebit.

uers. 18. Si occidas, Deus, peccatores: uiri sanguinum, declinate a me.

uers. 19. Quia dicitis in cogitationibus: Accipient in uanitate ciuitates suas. In his duobus uersibus, primo loco dicamus hyperbaton, ut iuuante Domino facilius eorum expositionem per partes explicare ualeamus.  Est enim talis ordo uerborum: Si occidas, Deus, peccatores. Ante omnia nobis cauendum est ne putemus Dominum Christum deprecari interitum peccatorum, qui ad peccatores uenerat sine dubitatione saluandos, sicut ipse in Euangelio dicit: Non ueni uocare iustos, sed peccatores . Quod si hoc spiritualiter inquiramus, cuncta nobis remouetur aduersitas. Dicit ergo: Si occidas, Deus, peccatores. Occidit Deus peccatorem, cum moritur peccato, ut uiuat Domino, sicut ait Apostolus: Mortuus sum legi, ut uiuam Christo . Occiduntur ergo peccatores, quando a cogitationibus malis in bonum dispositum transferuntur. Quod dum eis beneficio conuersionis emerserit, tunc in uano accipiunt priores ciuitates suas, id est uitiosissimas superstitiones,  que pertinent ad Babyloniam, quando iam Dei beneficio ad Ecclesie catholice septa peruenerint. Et quoniam non merentur omnes ad fidem catholicam peruenire, illis perfidis ac duratis, qui credere noluerunt, quod est in medio dicitur: uiri sanguinum, declinate a me, quia dicitis in cogitationibus. Isti ergo uiri sunt sanguinum, quia carnaliter uiuunt, et que sunt sanguinis peragunt; quibus merito dicitur, discedite, quia locum non desiderauerunt in Ecclesia reperire. Sequitur: Quia dicitis in cogitationibus, id est, contra illa murmuratis que uobis Spiritus sancti uirtute predicata sunt. Et ideo si predictum ordinem teneas, omnem a te caliginem confusionis emendas.

uers. 20. Nonne odientes te odio habui, et super  inimicos tuos tabescebam?

uers. 21. Perfecto odio oderam illos, et inimici facti sunt mihi. Non superflue uidetur inquiri cur inimicos nostros amare precipimur, Dei autem odisse deuotum est: quoniam in utrisque magna distantia est. Nostri quippe inimici interdum contra nos iusta indignatione consurgunt, et irritantur quare illis officia debita non prebemus, quare detrahimus, quare bonis eorum nisibus inuidemus. Merito ergo aduersarios nostros iubemur diligere, quos nos nostro uitio contingit offendere. Dei uero inimici, quando obstinati sunt, competenti et religiosa exsecratione damnantur, quoniam cum ab ipso creati sint, ipsique debeant omne quod uiuunt, suo tamen contumaces  redduntur auctori; quapropter iuste tales horrendi sunt, qui tantorum beneficiorum memores non fuerunt. Consideranda est etiam distinctio facta uerborum. Primo enim dixit, odientes te odio habui. Possunt enim in maligno pectore prius odia occulta uersari; sed iam ualidissime nequitie est, qui profitetur inimicum. Significat enim persecutores apertos et obstinatos, qui sanctos Dei scelerata presumptione dilacerant. Et merito se supra eos tabescere dicit sancta pietas, quoniam dum hic sustinentur diutius ad correctionem, illi Ecclesiam Dei temerariis ausibus insequuntur; sicut et alibi dictum est: Tabescere me fecit zelus domus tue . Hoc uerbum magni doloris indicium est. Tabescere enim illos dicimus qui curis iugibus affliguntur, et  pene usque ad interitum uite corpore deficiente perueniunt. Sequitur de secundo uersu: Perfecto odio oderam illos, et inimici facti sunt mihi. Perfectum odium est homines diligere et eorum uitia semper horrere. Nam in illa parte qua creatura Dei sunt, amandos esse non dubium est, quia considerata opera Dei, boni sunt; in illa uero iniquitate horrendi sunt, in qua se fedis sceleribus polluerunt, quoniam tales placere non possunt, nisi eis qui factis similibus implicantur. Et ut tibi diuinitatis sue ostenderet unitatem, illos dicit sibi inimicos factos, qui contrarii paternis iussionibus exstiterunt. Et nota quod per quintam speciem definitionis, que Grece dicitur , Latine ad uerbum, definit quo odio inimicos oderat Patris, perfecto scilicet, quod non  liuore humano, non inuidia carnali, sed Domini caritate generatur. Odium quippe dictum est, quasi oris repudium.

uers. 22. Proba me, Deus, et scito cor meum; interroga me, et cognosce semitas meas.

uers. 23. Et uide si uia iniquitatis in me est; et deduc me in uiam eternam. Istud nullus potest alter de se dicere, nisi qui et illud ait: Ecce uenit princeps mundi huius, et in me non inueniet quidquam . Solus enim absque peccato esse dignoscitur qui etiam tulisse peccata hominum comprobatur. Proba patientiam demonstrat. Scito, quia delinquere in tanta rerum fluctuatione nesciui. Interroga ad inquisitionem pertinet minutissimam, quia nemo scienti interrogatus potest negare que gesta sunt. Semite  quoque ad operationes respiciunt, quas ille iugiter celesti sanctitate transegit. Sequitur: Et uide si uia iniquitatis in me est, et deduc me in uiam eternam. Considera, magister bonus 473 quemadmodum perfectum ordinem docet. Prius se dixit probari, sciri, deinde interrogari, ut quando iniquitas non fuisset inuenta, perduceretur in illam uiam ubi regnat cum sancto Spiritu potestate mirabili et gloria sempiterna. uia iniquitatis diabolicus actus est, quem in huius seculi cursu malis instigationibus exercere non desinit. Hanc uiam iuste in se negauit esse, qui petra est, quia uestigium serpentis antiqui in eius soliditate nullatenus ualuit inueniri. Merito ergo humana substantia in eternam uiam petiit se deduci, in qua diaboli  semita non potuit inueniri. Frequenter enim Dominus Christus petit a Patre que propria sunt, ut unitas caritatis, potentie uel nature inter eos possit agnosci.



Conclusio psalmi.

Ecce iam duarum naturarum octauus nobis psalmus emicuit, quibus errantium perfidia presumpta retunditur. Qui certe uel illo circumcisionis curentur exemplo, ut sicut Iudei octauo die preputia deponebant, ita et isti octauo psalmo commoniti [ed., communiti], obstinationis sue superflua derelinquant. Est enim de hac re  secundus, octauus, uigesimus, septuagesimus primus, octogesimus primus, centesimus septimus, centesimus nonus et presens centesimus trigesimus octauus. Et quamuis altissima surditas eis immineat, nec tot preconibus superata  discedat, tamen si adhuc nefanda persuasione durati sunt, dicamus illis syllogisticas probationes, quoniam se maxime dialecticos uideri uolunt. Prima igitur probatio est, quoniam ex duabus naturis Christus Dominus consistit, ita: Si Christus unus atque idem perfectus Deus est, et perfectus homo, sicut omnium sanctorum Patrum fatetur assensus, ex deitate et humanitate adunata et perfecta consistit. Quidquid autem ex deitate et humanitate adunata et perfecta consistit, ex duabus naturis adunatis et perfectis constet necesse est, scilicet diuinitatis et humanitatis. Christus igitur unus atque idem permanens, ex duabus naturis adunatis et perfectis consistit, scilicet deitatis et humanitatis. Secunda probatio, quia in duabus naturis est Dominus Christus, ita: Si  Christus unus atque idem permanens, ex duabus naturis adunatis et perfectis consistit, sicut demonstratum est, ex deitate et humanitate. Quidquid autem ex duabus naturis adunatis et perfectis consistens deitatis et humanitatis, et in duabus naturis adunatis et perfectis essentiam habet. Christus igitur unus atque idem constans, in duabus naturis adunatis et perfectis essentiam habet. Tertia probatio, quia duas naturas in se Dominus Christus habet semper, ita: Si Christus unus atque idem constans, in duabus naturis adunatis et perfectis deitatis et humanitatis essentiam habet, sicut demonstratum est. Quidquid autem in duabus naturis adunatis et perfectis deitatis et humanitatis essentiam habens, duas naturas perfectas atque adunatas in se habet. Christus igitur unus atque  idem permanens, duas naturas perfectas atque adunatas in se habet, scilicet deitatis et humanitatis. Quarta probatio, que ostendit quoniam si quis confessus fuerit Christum Deum perfectum et hominem perfectum, denegans duas naturas, rectam doctrinam et hoc quod confessus est, perimit, id est, Christum Deum perfectum et hominem perfectum, ita: Si Christus unus atque idem perfectus Deus est et perfectus homo, duas naturas perfectas et adunatas in se habet deitatis et humanitatis. Si enim in se non habet duas naturas perfectas et adunatas deitatis et humanitatis, sicut quidam dementium dicunt, non est perfectus Deus et perfectus homo, sed aut solum Deus, aut solum homo, aut nec Deus nec homo: sed  cum illud inconsequens sit atque nefarium, Christus autem unus atque idem perfectus Deus est et perfectus homo, sicut habet communis confessio, habet in se igitur duas naturas perfectas et adunatas deitatis et humanitatis. Unde etiam Facundus uenerabilis episcopus, hereticorum penetrabili subtilitate destructor, nuper ad Iustinianum principem scribens, de duabus naturis Domini Christi duos libellos caute nimis luculenterque tractauit, quos uobis transcriptos reliqui, ut nec antiquis egeatis tractatoribus nec modernis. Quapropter relinquamus aliquando aduersantium contentiones illicitas. Nemo nos audebit dicere fortasse culpabiles, si post octauam correctionem illud eis dicimus, quod Apostolus scribens ad Titum post secundam increpationem iudicauit  esse faciendum; dicit enim: Hereticum hominem post primam et secundam correptionem euita, sciens quia subuersus est huiusmodi et peccat, et est a semetipso damnatus . Quid sit autem hereticus quidam Patrum pulchre definiuit: Hereticus est qui diuine legis uel ignorantia uel contemptu raptatus, aut noui pertinax inuentor erroris, aut alieni sectator, catholice unitati mauult aduersari quam subiici.



PSALMUS CXXXIX.



In finem, psalmus Dauid.

Quamuis in superiore psalmo titulus iste uideatur expositus, tamen non piget breuiter repetere quod nos constat salutariter semper audire. In finem Dominum significat Christum, sicut dicit Apostolus:  Finis enim legis Christus ad iustitiam omni credenti . Ad quem corda nostra totis uiribus erigamus, quia nobis in hoc psalmo quasi preconis uoce Iudex terribilis, omnipotens, pius et nimium desiderabilis aduenire predicitur.



Diuisio psalmi.

Per totum psalmum sancta Ecclesia loquitur. Primo membro Dominum deprecatur ut ab iniquo diabolo eam liberare dignetur, qui multis fraudibus atque insidiis deuotionem populi fidelis conatur euertere. Secundo postulat ne tentatori nequissimo tradatur, quam iam constat acerbis periculis ipso protegente liberatam. Tertio, in iudicio futuro uindictam supra eos dicit esse uenturam, qui pauperes eius insanis motibus persequuntur.



474 Expositio psalmi.


uers. 1. Eripe me, Domine, ab homine malo; a uiro iniquo libera me. Sciens mater Ecclesia quanta in membris suis diaboli infestatione pateretur, sollicite clamat ad Dominum, qui solus potest eius superare nequitiam, ut ab ipsius multiplici tentatione liberetur, ne diutius fatigata succumbat. Hominem siquidem malum pro diabolo poni Euangelio teste didicimus, dicente: Malus autem homo est diabolus . Et merito sic dicitur, qui peccatorum contagione polluitur, ut iam non celestis angelus, sed homo ab humo dictus esse uideatur: qui tamen uicaria sibi permutatione succedunt. Nam et hominem malum  appellamus hodieque diabolum, et e diuerso diabolum  malum hominem nuncupamus. Sequitur ad discretionem faciendam, uirum iniquum, ut specialiter terrigenam designet, quasi diaboli militem, ut et ab auctore criminum, et a sequacibus eius eripi se perfectissima supplicatione deprecetur. Nam et ipse proprietates diuersas personas designant. Malignus appellatur diabolus: iniquus dicitur homo sequax eius. Duo enim simul epitheta uni persone non poterant conuenire, quod eloquentie lege prohibitum est.

uers. 2. Qui cogitauerunt malitias in corde, tota die constituebant prelia. Grauiora sunt semper pericula que habentur occulta: quia subita irruunt, quando uelut torrentia flumina improuisa descendunt. Significat  enim illos qui de Ecclesie uisceribus exeuntes, prauis dogmatibus in sacrilega certamina proruperunt. A quibus merito se postulat eripi, ne possit eorum prauitatibus sauciari. Et ut nequitiam ipsorum continuam esse monstraret, dixit: Tota die, ut nulla eos lassitudo, nulla temporis longinquitas mitigaret.

uers. 3. Acuerunt linguas suas sicut serpentes, uenenum aspidum sub labiis eorum. Pulchre hic malitia hereticorum dolusque describitur. Linguas enim uerba significat, que nequitie cotibus expolita, uulnerare contendunt corda simplicium. Que merito serpentibus exequantur, quia sermonibus suis uirus euomunt, unde surdis aspidibus comparantur. Tali enim proposito contendunt, ut pertinacia mentis nunquam uelint a ueritate superari. Hec figura dicitur parabole,  quoniam res sibi genere dissimiles perniciosis qualitatibus comparantur.

uers. 4. Custodi me, Domine, de manu peccatoris, et ab hominibus iniquis libera me. Peccatorem iterum hic diabolum significat, qui inter omnes creaturas primus excessit, et de iniquitate sua Adam noscitur sauciasse. De huius potestate nequissima  ut etiam huius mundi princeps dicatur, petit se sancta Ecclesia custodiri, quia multis dolis, multis fallit insidiis, ut precaueri nequeat, qui lubrico se uestigio semper tectus insinuat. Sequuntur etiam eius ministri, quoniam quod non potuerit per se inspirando mentibus nostris subripere, per suos sequaces publice conatur implere.

uers. 5. Qui cogitauerunt supplantare gressus meos,  absconderunt superbi laqueos mihi. Supplantare proprie dicimus, quando plantis nostris terra subducitur, ut in tenebrosis cauernis grauiter incidamus. Quod nobis facit inimicus, qui in uia Domini gradientibus uicinas peccatorum foueas parat, ut quando nos ab illa rectissima intentione deduxerit, elusos deceptosque submergat. Ad illam siquidem uiam non audent accedere, que sola iustorum est. Superbi autem sunt elati heretici, qui uiam Domini deserentes, prauis dogmatibus populos decipere potius quam docere festinant. Isti sancte plebi laqueos ponunt, quando eos uanis enigmatibus obligare contendum.

uers. 6. Et funes extenderunt in laqueum pedibus meis: iuxta iter scandalum posuerunt mihi. In exponendis  hereticorum prauitatibus perseuerat. Ponunt enim funes, id est dolosas et tortuosas obiectiones, quibus capiant sensus humanos, ut quasi pedibus laqueum, ita mentibus tendere probentur scandalum. Laqueus enim funis ideo positus est, quia uincula sua grauius semper astringit, nec amplexus eius aliqua lenitate dilabitur, cum nodosis quibusdam sinibus illaqueata concludit. Iuxta iter proprie dictum est, quoniam non capiunt nisi illos qui a recto uirtutum calle discedunt. Sequitur primum diapsalma, ubi diuisionem nobis pausatio iucunda concedit.

uers. 7. Dixi Domino: Deus meus es tu; exaudi, Domine, uocem deprecationis mee. Post crudeles laqueos preparatos, post tortuosos funes positos, post iniqua scandala diabolica fraude machinata, uenit ad secundam  partem, ad Dominum uerba conuertens, ne pessimis tradatur insidiis. Dicit enim Ecclesia purissima fide resplendens, et indemutabili uirtute consistens: Dixi Domino: Deus meus es tu. Quod certe non potest dicere que caducis probatur erroribus implicari; non enim Ariana congregatio, non Sabelliana, non Manicheorum, non Pelagiana, non Apollinaris, non Eutychiana, non Nestoriana, non cetera portenta potius dicenda quam dogmata, hoc possunt uere dicere Domino: Deus meus es tu. Dicat ergo Ecclesia catholica, dicat Sponsa de gentibus aduocata, que sanctam Trinitatem fide ueracissima confitetur. Sequitur, exaudi, Domine, uocem deprecationis mee. Suffecerat dici: Exaudi precem meam, nisi altius aliquid uoluisset intelligi. uox enim deprecationis est  puritas orationis, et clamor ille tacitus qui ascendit ad Dominum. Dicitur enim tacenti Moysi: Quid clamas ad me ? Dicitur Cain: uox sanguinis fratris tui clamat ad me de terra . Quapropter sancte operationis uox est rerum ipsarum loquacissimus clamor, non hominibus notus, sed soli Deo cognitus. Et ideo petit exaudiri uocem deprecationis sue, quia se nouerat munera iustissime petitionis offerre.

uers. 8. Domine, Domine uirtus salutis mee, obumbrasti super caput meum in die belli. Repetitio ista, Domine Domine, affectum pie precationis ostendit. Que figura dicitur epizeuxis, id est, in eodem uersu eiusdem uerbi sine aliqua dilatione facta congeminatio. Quod schema  plurimum  ualet ad animos commouendos. Cum enim dicit: uirtus salutis mee, patientiam suam perseuerantiamque demonstrat. In certamine uero tribulationum salus esse non potest, nisi misericordia Domini uirtus tolerantie fuerit attributa. uirtus enim a uiriditate dicta est, que nescit aliquo labore marcescere. Sequitur, obumbrasti caput meum in die belli. Cum dicit Ecclesia caput suum obumbratum in die belli, significat beatam Domini passionem, qui in illo 475 die crucifixionis sue sic obumbratus atque defensus est, ut nec animus eius confusionem aliquam pateretur, nec caro ipsius corruptionis iniuriam sustineret, quando et ipse sibi in uigesimo primo psalmo uenire deprecatur auxilium. Decursa enim passione sua ait:  Tu autem, Domine, ne longe facias auxilium tuum a me: ad defensionem meam respice, etc. . Bene autem definita est passio Domini, dies belli, scilicet quando, diabolo uicto, infernorum claustra dirupta sunt, captiui liberati sunt, solusque moriendo triumphauit, qui nouo more mortem destruxit.

uers. 9. Ne tradas me, Domine, a desiderio meo peccatori: cogitauerunt aduersum [mss. A., B., F., contra] me, ne derelinquas me, ne unquam exaltentur. A desiderio suo traditur peccatori, quisquis per concupiscentias carnis diabolo relinquitur possidendus. De quibus dicit Apostolus: Propterea tradidit illos Deus in desideria cordis eorum, in immunditiam . Sed ne hoc fiat, sequitur res omnino probabilis, ut sicut inimici consilium faciunt in malum,  ita uirtus diuina prestare dignetur auxilium. Ad postremum dicitur causa iustissima, ne reuera exaltentur perditione iustorum, qui de fidelis populi subuersione gloriantur. Sequitur secundum diapsalma, ubi diuisionem, sicut consueuimus, apponemus.

uers. 10. Caput circuitus eorum, labor labiorum ipsorum operiet eos. Post preces habitas ne traderetur inimicis, sancta mater Ecclesia uenit ad tertium membrum, in quo impiorum inexplicabiles designat errores. Nam sicut superius, in die belli caput suum obumbrari dixit a Domino, ita istorum caput, quod est diabolus, notabilem refert habere circuitum, qui nunquam ad rectam uiam peruenit, quoniam per uestigia sua rediens se semper inuoluit. Ordo autem  uerborum talis est: Caput eorum circuitus. De quo similiter Petrus dicit apostolus: Aduersarius uester sicut leo rugiens, circuit querens quem deuoret . Pulcherrima species definitionis est, uno uerbo declarare quid sit res illa que queritur. Hoc Grece, , Latine ad uerbum dicitur. Labor uero labiorum, est prolatum ore mendacium, quod laboriose fingitur, quoniam exquisita machinatione formatur. ueritas enim sine labore dicitur, quia simpliciter et sine difficultate profertur. Quapropter oris eorum mendacium eos operit, cum perfidi de sua assertione superantur. Nunquam enim sic est cauta malitia, ut ipsa sibi non loquatur aduersa.

uers. 11. Cadent super eos carbones ignis, in ignem eiicies eos, in miseriis non subsistent. Primo inexplicabiles  eorum dixit errores: nunc penas memorat omnino salutares. Carbones ignis, sunt penitentie cruciatus, quod tamen incendium nascitur ex imbre lacrymarum, sicut et in centesimo decimo nono psalmo dictum est: Sagitte potentis acute cum carbonibus desolatoriis . Primo enim supra eos cadit luctuosa compunctio, post in ignem deiiciuntur, quando iam miseratione Domini flamma caritatis accensi sunt; et feruere sanctis operibus incipiunt, qui pridem desidioso nimis tepore uixerunt. His euenit ut in miseriis suis non subsistant, quando in bonam partem diuino munere transferuntur.

uers. 12. uir linguosus non dirigetur super [mss.  A., B., F., in] terram: uirum iniustum mala capient in interitum [ms. F., interitu]. Quamuis linguosi possint dici et illi qui lingue ubertate facundi sunt, tamen illis hoc specialiter nomen constat impositum, qui inconsiderata locutione uerbosi sunt. Sunt enim contrarii sapientibus, et diuerso se more tractantes. Monet enim Iacobus apostolus: Sit omnis homo uelox ad audiendum, tardus ad loquendum . Tales enim super terram minime diriguntur, qui a leuitate sua frequenter excedunt. Difficile est enim indeliberatum rectum esse sermonem, sicut scriptum est: In multiloquio non effugies peccatum . Iniustus autem uir est, qui diuinas regulas contemnens, uoluntatis proprie feruore traducitur. Iste capitur malis suis, et in profundum altissima  uoracitate submergitur, quia semper sibi noxia cogitat, qui Domini precepta declinat.

uers. 13. Cognoui quoniam faciet Dominus iudicium inopum, et uindictam pauperum. Sancta Ecclesia breuiter et ueraciter loquitur, quales reuera debuit culpare linguosos. Hoc enim se dicit per fidem dono Dei cognouisse, quod certissime creditur esse faciendum. Faciet ergo iudicium inopum, quando in illa disceptatione promissa restituet, et uindicabit pauperes, de quibus in Apocalypsi scriptum est: uidi sub ara Domini animas occisorum. Et paulo post: Clamantes: Quousque sanctus et uerus non iudicas, et uindicas sanguinem nostrum de his qui habitant super terram ?

uers. 14. uerumtamen iusti confitebuntur nomini  tuo, et habitabunt recti cum uultu tuo. Designatur hoc debere fieri inter quaslibet temporis graues amarasque pressuras. Tunc enim magna uirtus est laudare Dominum, quando se istius seculi blandimenta subducunt. Bonus enim fuit Iob, cum Dominum diues colebat, sed quanto melior, dum eum sub multiplici afflictione laudabat! Tunc ergo amplius desideremus gratias agere, quando nos tentator conatur affligere. Facilius enim inimicus discedit, cum uiderit excedere non posse quos deprimit. Nam uide quid sequitur, quia cum uultu eius habitare non desinunt, qui recti sunt. uisio infastidibilis atque perpetua illum semper uidere, a quo se solet omnis rationabilis creatura reficere, sicut et in quintodecimo psalmo iam dictum est: Adimplebis me letitia cum uultu tuo  . Ille enim uultus premiorum omnium munus est, nec potest esse cuiusquam bonitatis indigus, qui illum meruerit habere conspectum. Sed cum legatur: Nemo Deum uidit unquam , istud ad illud tempus referendum est, quando beati Dominum non per speculum, sed, ut ait Apostolus, facie ad faciem contuentur .



Conclusio psalmi.

Quam salutaria, quam suauia uerba sancte matris audita sunt! Orauit pro nobis, ut a tentationibus diabolicis exuamur, quas nobis omnino nouerat esse uiolentas. Liberatis autem uultum Domini pollicetur, ut nichil laboriosum, nichil triste metuamus, quibus tale munus tantumque promittitur. Presta, Domine,  ut sicut seruis tuis es desiderabilis, indulgentie tue claritate monstreris. Non impediant peccata, que propria exsecratione damnamus. Fatemur culpas, ut te placatum habere possimus. Solus enim iudex es qui ueniam tribuis confitenti; et cum te nichil lateat, ab homine tamen publicari queris, quod multo ueracius nosse declararis.



476 PSALMUS CXL.



Psalmus Dauid.

Quoniam uerba tituli frequenti repetitione iam nota sunt, intentionem nostram ad Dominum debemus erigere Saluatorem. Nam dubium est interdum, quod semel dicitur: certissimum uero atque indubitatum est, quod frequenti repetitione predicatur.  Ideo enim precedentibus quibusdam preconibus admonemur, ut aciem mentis nostre ad res uenturas opportuna deuotione preparemus: ne dum incognita fuerint que dicuntur, negligentius forsitan audiantur. Supplicat enim propheta, ut cautioribus uisum est, quatenus inter actus istos mundanos a diuersis liberetur erroribus: ne in peccatorum retiaculum cadat, cum quibus se non optat habere aliquam portionem.



Diuisio psalmi.

Intelligens propheta humanam fragilitatem diuersis peccatorum nexibus implicatam, prima sectione Dominum rogat ut eius audiatur oratio, subiungens a quibus se maxime liberari deprecetur erroribus. Secunda, eligit se a iusto argui quam a peccatore  laudari, supplicans ut custodiatur a laqueis peccatorum, quoniam nullam communionem cum eis se habere testatur.



Expositio psalmi.

uers. 1. Domine, clamaui ad te, exaudi me; intende uoci orationis mee, cum clamauero ad te. Hic queramus enthymema. Proponit enim, Domine, ego clamaui ad te; sequitur conclusio, Exaudi igitur me. Sic uirtus illa enthymematici syllogismi breui complexione peracta est. uolens enim propheta humano generi affectum continue orationis infundere, duo tempora uidetur discrepantia posuisse. Dicit enim de preterito, clamaui, quod perfectam significat orationem. Et iterum repetit, dum clamauero ad te, quod  utique constat positum de futuro; ut sicut nullum tempus a culpis est uacuum, ita nec a deuotis precibus reddatur otiosum. Contra peccata siquidem continua, salutare remedium est iugiter pio Domino supplicare. Nam quid proderit dimitti preterita, si uideantur obligare uentura? Finis ergo bonus queritur Christiani, ut in extremis cum uenia transeat, ne uita sit ultima que delinquat. Respice quod hic et in sequenti uersu orationes suas quarto modo geminauit, quia sancto uiro tante rei nulla poterat esse satietas. Oratio est enim que nos a culpis liberat, iudicis animum conciliat, delicta mundat; nec oranti deesse potest misericordia, quod nos humilitas, ut iugiter deprecemur, instigat. Sed hoc totum  pius facit Dominus, dum non uult damnare quos premonet; clamat enim opifex rerum: Nolo mortem peccatoris, sed ut conuertatur et uiuat .

uers. 2. Dirigatur oratio mea sicut incensum in conspectu tuo; eleuatio manuum mearum sacrificium uespertinum. Incensum est odoriferi pigmenti suauis adustio, que carbonibus concremata, gratissimum fumum porrigit ad superna, et odorantes se delectabili iucunditate permulcet. Sic beatorum oratio igne caritatis incensa, diuinis conspectibus ingeritur, que magis humilitatis et compunctionis pondere subleuatur. uirtutibus enim Dominus nostris tanquam bonis delectatur odoribus. Nam orationem sanctam uelut odorem suauissimum suscipere Dominum  et in Apocalypsi legitur, ubi dictum est: Stetit angelus super aram Domini habens thuribulum aureum; et ascendit fumus supplicationum de manu angeli in conspectu Domini; ut daret de orationibus sanctorum, quod est ante Deum . Sequitur, eleuatio manuum mearum sacrificium uespertinum. Eleuatio manuum significat operam piam, que aut in eleemosynis exercetur, aut in aliqua probabili conuersatione peragitur. Sacrificium uero uespertinum, illam oblationem fortasse significat, quam in fine uite Domino solet offerre religiosa deuotio, cum penitentiam gerimus, et humili nos supplicatione purgamus, sicut in quinquagesimo psalmo dictum est: Sacrificium Deo spiritus contribulatus . uespera nostra est, quando istam lucem morte ueniente  deserimus. Ecce quod frequenter admonuimus neminem debere desperare, si ultima sua potius lacrymarum fonte detergat.

uers. 3. Pone, Domine, custodiam ori meo: et ostium circumstantie labiis meis. Petit sanctissimus propheta ne quid tale dicat quod peruenire debeat ad reatum. Sed hoc duplici supplicat tutamine communiri; ut nec cogitatio eius iniqua sapiat, nec praua uoluntas in fatua uerba prosiliat. In utroque enim nouerat esse peccatum, unde se fieri deprecatur alienum, sicut Salomon dicit: Circumualla possessionem tuam in spinis, argentum et aurum tuum constitue, et ori tuo fac ostium et seram, et uerbis tuis fac iugum et mensuram . Ostium quippe ab obstando dictum est, quod dum  clauditur obstat intrantibus. Inspiciebat enim uir sanctus magnis precibus esse muniendum, unde tam facile nouerat uenire peccatum. Proxime quippe in superiori psalmo dixerat: uir linguosus non dirigetur super terram .

uers. 4. Non declines cor meum in uerba mala, ad excusandas excusationes in peccatis. Sequitur secunda precatio; ut etsi eum contingeret penitendum aliquid loqui, non se per falsitates sceleratissimas contenderet excusare. Hoc enim maximum uitium est quo laborat humanitas, ut post peccatum suum ad excusationes confugiat, quam penitudinis se confessione prosternat. Quod facinus inter summa peccata constat esse numerandum, quia inde reuera  nascitur, unde ad penitentiam reus tardius uenire uideatur; sicut in libro primo Regum dictum est: Quasi peccatum ariolandi est repugnare, et quasi scelus idololatrie nolle acquiescere . Nam quod dicit, ad excusandas excusationes in peccatis, consuetudinem significat impudentium, qui quando fuerint deprehensi, primum se aliqua falsitate excusare noscuntur, et cum fuerint inde conuicti, alias semper excusationes assumunt, nequando ueritati acquiescat inuerecunda proteruitas: modo enim tempori, modo necessitati, modo aliis imputando quod peccant. Que figura dicitur metastasis, id est translatio, dum culpam nostram in alium transferre contendimus.

uers. 5. Cum hominibus operantibus iniquitatem: et non combinabor cum electis eorum. Tertia supplicatio  est, ut liberetur a collegio eorum qui operantur iniquitatem: ne cum ipsis quasi combinatus 477 debeat implicari. Combinati enim dicuntur rei, quando duo simul in uno uinculo colligantur, ut alter alterum prepediens, fugam liberam habere non possint. Orat ergo propheta, ne cum talibus illigetur, qui implicatione mutua alterutrum sibi impedire noscuntur. Non combinabor respicit ad utrumque, et ad homines operantes iniquitatem, et ad electos eorum. Et nota quod addidit, eorum, ne putares reuera electos Domini, qui tali nomine uocabantur. Multo enim sceleratiores sunt illi qui inter malos uidentur esse precipui, quasi duces criminum, quasi principes latronum, et caput omnium perditorum.

uers. 6. Corripiet me iustus in misericordia, et increpabit  me; oleum autem peccatoris non impinguet caput meum. Postulata lingue custodia, et criminum excusatione damnata, uenit ad secundam sectionem, in qua uir sanctus increpationes eligit iustorum, quam blandimenta peccantium. Sed que sit correctio iusti breuiter intimauit, dicendo, in misericordia: quoniam uir sanctus non in ira corripit, sed per dilectionem increpator accedit. Nam etsi uultum irati ostendit, cor tamen placati semper assumit; sicut monet Apostolus: Fratres, si preoccupatus fuerit homo in aliquo delicto, uos qui spirituales estis, instruite huiusmodi in spiritu lenitatis, considerans teipsum, ne et tu tenteris . Quapropter hec consuetudo bonorum est, ut malint se a bonis corripi, quam sceleratorum adulatione predicari;  sicut scriptum est: Meliora sunt uulnera amici quam uoluntaria oscula inimici . Sequitur, oleum autem peccatoris non impinguet caput meum. Oleum et in bono et in malo plerumque ponitur. In bono, ut est illud Euangelii: Tu autem cum ieiunas, unge caput tuum oleo, et faciem tuam laua ; et in quadragesimo quarto psalmo: Propterea unxit te Deus Deus tuus oleo letitie pre consortibus tuis . Est enim oleum in bonam partem causa splendoris, pabulum luminis, prestans nitorem pariter et salutem. In malam uero partem, sicut hic ponitur: oleum peccatoris est dilectio simulata uerborum, que adulationibus et blandimentis nostras mentes uelut olei pinguedo leniter  ingrediens, rigorem ueritatis emollit, et ad noxias cogitationes amoris ficti potius ostentatione perducit; sicut in alio psalmo dictum est: Mollierunt sermones suos super oleum, et ipsi sunt iacula. Et Salomon ait: uerba adulatorum mollia, nouissima autem eorum perueniunt in intima uentris . Quapropter illa monita semper eligenda sunt, que non ad dilectionem seculi trahunt, sed ad precepta nos Diuinitatis inuitant. Potest autem et illud euangelicum de decem uirginibus hic decenter aptari , quod quinque uirgines, que actus suos probatissimos Domino dedicauerunt, et conscientias lucidas conseruantes caritatis oleo referte, semetipsas tanquam lampades ardentissimas Domini conspectibus obtulerunt. Iste   merito credende sunt a iustis hominibus fuisse correcte, et misericordie studio nichilominus esse reprehense. Relique uero alie quinque uirgines, que adulantium uocibus infelici sorte crediderunt, caput earum factum est in sua deceptione pinguissimum; et ideo exstinctis lampadibus non sunt recepte: quoniam tetram uitam ante Dominum ueri luminis non decebat offerri. Quam parabolam beatus Augustinus in libro Questionum quinquagesimo nono latius et decenter exposuit. Et ideo consideremus quam periculosa sit adulatio, que excludere probatur a Domino.

uers. 7. Quoniam adhuc est oratio mea in beneplacitis eorum. De superiore sensu pendet iste uersiculus; ait enim: Oleum autem peccatoris non impinguet  caput meum; et subsecutus adiunxit: Quoniam adhuc est oratio mea in beneplacitis eorum. Nam cum dicit adhuc esse orationem suam in beneplacitis eorum, id est iniquorum, indicat se perfecte nondum fuisse conuersum: quando et sibi orando talia prouenire desiderabat, qualia illorum uota esse cognouerat. A quibus omnibus se alienum effici precabatur: ne caput suum oleo peccatoris, id est male suasionis adulatione pinguesceret.

uers. 8. Absorpti sunt iuxta petram iudices eorum: audient uerba mea quoniam potuerunt. Petra hic, sicut multis locis significatur. Dominus Christus est, iuxta quem stantes doctores heretici, quasi iudices populi sui subita uoracitate merguntur; qui ideo corruunt in profundum, quoniam supra petram stare  non eligunt. Nam quid illis prodest iuxta soliditatem stare, quando in ipsa fortitudine non uiden ur insistere? Quod uerbum Hieronymus translator posuit, et expositor Pater Augustinus secutus est; ut nemo audeat accusare quod talium uirorum auctoritate probatum est. Hec enim uerbi translatio nimis hereticorum uidetur designare perfidiam; nam cum baptizent, cum communicent, cum sacras nobiscum litteras legant, dicuntur iuxta petram stare, non in petra. Soli enim in hac soliditate consistunt, qui super arenam fragilia fundamenta non ponunt. Sequitur, Audient uerba mea quoniam potuerunt. uerba sua ab hereticis dicit audita, que presentis libri textus eloquitur. Quantis enim locis arguuntur,  quantis admonitionibus increpantur, ut debeant corrigi, et in suis prauitatibus non morari? Qua sententia plenissime docemur illos esse omnimodis reos, qui et uerba Domini audiunt, et ea facere iniqua peruersitate contemnunt. Potuerunt enim toties admoniti cognoscere, si non decreuissent suis magis persuasionibus inherere.

uers. 9. Sicut crassitudo terre eructata est super terram: dissipata sunt ossa nostra secus infernum. Cum prius de hereticis diceret et tyrannis qui uerba Domini audire noluerunt: nunc uenit ad martyres, quos ferali insecutione laniabant. Crassitudo enim terre, quando eructat, morbos facit, erem corrumpit, et lues hominibus periculosa longe lateque diffunditur. Sic tyrannorum nefanda superbia tabe sue  malitie corpora martyrum sauciabat, quos congrue propheta dixit ossa sua, quia constat eos Christiane fidei esse ualidissima firmamenta; quorum predicanda constantia  nec penis uicta, nec longa insecutione mollita est. Et respice proprietates uerborum uelut suauissima mella decurrere. Non dixit, in infernum: quia licet mori communi sorte uideantur, uita illis eterna conceditur.

uers. 10. Quia ad te, Domine, Domine, oculi mei: in te speraui, ne auferas animam meam. Postquam dixit humani generis fragilitatem, nunc ad remedia diuina confugit, conuerso ordine petens, 478 quia spem suam habuit in Domino, animam suam debere liberari. Quod in Scripturis diuinis  frequenter inuenies; ut modo causam ratio  precedat, modo eam protinus subsequatur. Sed cum beatorum consuetudo sit de hoc seculo uelle liberari, sicut et alius psalmus dicit: Educ de carcere animam meam ; et, Desiderium habens dissolui, et esse cum Christo, multo magis melius ; quomodo hic propheta petit: Ne auferas animam meam. Ne auferas, scilicet bonis tuis; sed spes mea iugiter in te sit, et oculi mei te semper intendant.

uers. 11. Custodi me a laqueo quem statuerunt mihi, et ab scandalis operantibus iniquitatem. Per laqueos et scandala, totius mundi mala breuiter propheta complexus est; a quibus se supplicat custodiri, ne per insidias eorum possit intercipi. Laquei sunt diuersa carnis desideria, quibus mentes humane blandis nexibus illigantur. Scandala, que per  fratres proueniunt inquietos, qui lite, superbia sanctam refugiunt caritatem. Quid habituri sunt simile, si eos tam precipuum munus contingat amittere? Et respice quia post laqueos scandala ponit: quoniam inueterator ille pessimus, quando per laqueos non potuerit decipere, scandalis nititur gratiam nobis Diuinitatis auferre.

uers. 12. Cadent in retiaculum eius peccatores: singulariter sum ego donec transeam. Ecce unde se superius petebat eripi, ne debuisset combinari cum talibus. Et uide quemadmodum comparationi facte apta uerba consentiant. In diaboli retiaculum cadent  qui peccatorum circuitione clauduntur. Legimus tamen et bona retia illa, que centum quinquaginta tres pisces, Domino iubente, clauserunt; que [ed., qui] typus esse sancte probantur Ecclesie. Sed beati qui in illis piscibus annumerantur, infelices qui cadunt in istum numerum perditorum. Retia euim dicta sunt quasi retinentia. Addidit, singulariter sum ego donec transeam. Singularis est qui  cum pessimis hominibus non ambulat combinatus, qui Trinitatem sanctam unum Deum et Dominum confitetur, qui spem suam in nullo alio, sed tantum ponit in Domino. Donec transeam, id est quandiu in hoc mundo fuero commoratus. Hoc enim seculum beati uelut uiantes transire dicuntur, quia nullis eius delectationibus occupantur.



Conclusio psalmi.


Cognouimus, karissimi fratres, quale sit periculum, si loquamur incaute; cognouimus quantum nos metuere debeamus, quod sanctissimus propheta formidat. Quando enim non aut uaniloquium subripit, aut desiderium falsitatis inducit [* 1Kb] . Lingua est que nos trahit frequenter ad uitia, quam uno modo tutissime uincimus, si eam semper Domini laudibus occupemus. Loquatur illud semper, ubi nescit errare, agat opus anime profuturum, seruiat ueneranter auctori. Tunc enim ori nostro custodiam ponimus, si iugiter Domini mandata meditemur. Silet enim in malo, qui non tacet bonum; nec error subripit, ubi se ueritas celestis infuderit. Nam si a nobis cogitatio mala subducatur, si actus turpissimus segregatur, si a malorum  conuersatione diuidamur, tunc  Domino singulares efficiemur, quando minime pessimis cogitationibus implicamur.



PSALMUS CXLI.



Intellectus Dauid, cum esset in spelunca oratio.

Psalmi causa presenti quidem titulo continetur: sed per similitudines corporalium rerum spiritualis rei nobis competens prebetur indicium. Dauid enim filius Iesse Saulem principem fugit, et cum in spelunca lateret orauit , quod Dominum Christum in corpore ante passionem suam significabat esse facturum. Nam cum huic orationi intellectus premittitur, ad illum talis comparatio referri debere monstratur, qui persecutores suos orando uitans, diuersorum  locorum permutatione celatus est; quatenus et Dei Filius, quod de se per prophetas promiserat adimpleret, et ueritatem assumpte incarnationis ostenderet. Sunt enim in hoc psalmo uerba Domini Saluatoris, cum sceleratissimam Iudeorum uitaret insaniam. Unde merito factum est, ut propter significandam Hebreorum persecutionem, fuga Dauid poneretur in titulo. Dauid enim  et regem terrenum indicat et celestem. Sic in uno nomine duarum causarum significatio continetur. Illud autem meminisse debemus, hunc psalmum quintum esse de his qui inscribuntur Oratio.



Diuisio psalmi.


Prima parte Dominus Christus clamat ad Patrem, nefandos dolos Iudaice persecutionis exponens. Secunda liberari se de carcere inferni deprecatur: quoniam omnium sanctorum fides in eius resurrectione pendebat.



Expositio psalmi.

uers. 1. uoce mea ad Dominum clamaui, uoce mea ad Deum deprecatus sum. Sanctitas illa reuerende incarnationis communi usu uoce sua se clamasse dicit ad Dominum. Que figura dicitur pleonasmos, id est superabundantia, sicut dicere solemus: Manibus meis feci, Auribus meis audiui, et his similia. Et ne clamor intelligeretur transitorius, addidit: deprecatus sum; quod frequentata supplicatione peragitur.

 uers. 2. Effundam in conspectu eius orationem meam, et tribulationem meam ante ipsum pronuntio. Quam pura, quam suauis erat oratio, que in conspectu Patris uelut perspicui fontis copia fundebatur! Fundebatur plane, non ut ima peteret, sed ut ad pietatis superne altitudinem perueniret. Dictum est autem, in conspectu eius, quia bonas orationes uelut aliquid uultuosum Diuinitas inspicit; et cum uoluntas nostra ab hominibus non possit conspici, ab illa tamen constat intendi. Sed que sit ista oratio subter exponitur, tribulatio scilicet, que sinceras et continuas efficit orationes. Et nota quoniam innocentie securitate dicitur: Tribulationem meam ante ipsum pronuntio. Ille siquidem afflictiones coram  ipso poterant pronuntiari, que iniuste probabantur 479 infligi. Pronuntiat itaque pius aduocatus ante Patrem tribulationes suas, ut ueniam pro nostris possit obtinere peccatis. Et nota quod in his duobus uersibus quatuor modis oratum est, sicut dicit Apostolus: Exhortare ergo primo omnium fieri precationes, orationes, postulationes, gratiarum actiones .

uers. 3. In deficiendo ex me spiritum meum, et tu cognouisti semitas meas. De superioribus pendet pars ista uersiculi; nam quod dicit: In deficiendo ex me spiritum meum, sic intelligendum est, ac si diceret: Tribulationem meam ante ipsum pronuntio, cum deficit ex me spiritus meus. Multas enim et grauissimas tribulationes uult intelligi, quas ante Deum se pronuntiare  profitetur. Sed quoniam spiritum eius nunquam legimus defecisse, quia cuncta uoluntaria passione compleuit, hoc potius a parte membrorum debemus accipere. Quod expositionis genus prouide a maioribus constat inuentum, quando aliquis sic loquitur, quod eius non possit conuenire persone, ut est illud: Et delicta mea a te non sunt abscondita . Nam fideles taliter et in octogesimo tertio psalmo locuti sunt: Concupiscit et deficit anima mea in atria Domini . Et alibi: Defecerunt oculi mei in eloquium tuum, dicentes: Quando consolaberis me . Et in sequenti psalmo dicturus est: uelociter exaudi me, Domine: Defecit spiritus meus .

 uers. 4. In uia hac qua ambulabam absconderunt laqueos mihi. Diabolus  iuxta uiam abscondit laqueum, ut eos decipiat qui rectas semitas declinare presumpserint. Sed quia Dominus Christus nunquam a sua sanctitate discessit, necesse erat ut in ipsa uia rectitudinis sue tentationes pateretur inualidas, a qua minime probabatur exire. Tangit enim, quando illi a diabolo mundi regna monstrata sunt, quando eius tentabatur esuries, et cetera que diabolica fraus, et malorum hominum presumpsit iniquitas. Necesse enim erat Christum Dominum taliter loqui, ut assumende carnis iam tunc ueritas panderetur.

uers. 5. Considerabam ad dexteram, et uidebam, et non erat qui cognosceret me. Periit fuga a me, et  non est qui requirat animam meam. Cum dicit: Considerabam ad dexteram, illud tempus intelligit quando ibat ad crucem: quia nullum illic fidelium potuit intueri. Ideo enim non sunt uisi ad dexteram stare, quia carnali trepidatione dispersi sunt, sicut scriptum est: Percutiam pastorem, et dispergentur oues gregis . Sequitur, et non erat qui cognosceret me; qui cognosceret illam scilicet in ipso deitatem, que hec omnia in assumpta carne uoluntarie sustinebat, que dixit: Potestatem habeo ponendi animam meam, et potestatem habeo iterum sumendi eam . Nam si in illa perturbatione Christum Dominum cognouissent, utique poterant et ad dexteram uideri. Addidit, Periit fuga a me, et non est qui requirat animam meam. Periisse fugam dicit, cum se  impiorum manibus permisit occidi. Nam ubi fuga perit, mortis periculum nullatenus euitatur. Nemo autem requisiuit animam eius, dum ei nulla consolatio preberetur; sed solus ad passionem relictus est, qui erat pro omnium salute moriturus. Ita sub ista breui ac subtilissima significatione uerborum traditionis ipsius ordo narratus est.

uers. 6. Clamaui ad te, Domine; dixi: Tu es spes mea, portio mea in terra uiuentium. uenit ad partem secundam, in qua inimicorum se insidias petit euadere; ut corda fidelium resurrectionis eius munere gratulentur. Clamauit autem, spem suam ponens in Dominum, quando dixit: Pater, in manus tuas commendo spiritum meum . Sequitur, portio mea in terra uiuentium. Probat hoc specialiter  locus ille, quando in cruce positus latroni dixit: Amen, dico tibi: Hodie mecum eris in paradiso . Paradisus est enim terra uiuentium, quam soli beati feliciter introibunt, qui sub eternitate et securitate uicturi sunt. Humiliter enim et communiter dicit, portionem sibi esse in terra uiuentium, cum tota ipsius esse noscatur. Simile est et illud quod dictum est de apostolis: Pater, uolo ut ubi sum ego, et ipsi sint mecum .

uers. 7. Intende in orationem meam, quia humiliatus sum nimis. Merito dicit: Humiliatus sum nimis, qui, sicut ait Apostolus, semetipsum exinaniuit formam serui accipiens, in similitudine hominum factus, et habitu inuentus ut homo . Ad hoc certe  amplius humiliatus est, qui obediens factus est usque ad mortem, mortem autem crucis. Nam si illud deitatis sue culmen mirabile non inclinasset sumpti corporis ueritate, quemadmodum pro salute omnium crucifigi potuerat, qui celum terramque admirandis uirtutibus administrat?

uers. 8. Libera me a persequentibus me, quoniam confortati sunt super me. Cum dicit, Libera me, non infirmitas proprie deitatis ostenditur, sed caritas paterna monstratur; nam cum haberet potestatem  ponendi animam suam, et iterum sumendi eam , tamen ad informationem nostram, reuerentiam dilecti ac bene complaciti Filii tenens, honorem Paterne maiestatis congruenter exhibuit. Dicit enim in Euangelio: Pater, clarifica  me . Clamat etiam de cruce: Deus, Deus meus, respice in me: quare me dereliquisti ? ut humilitatem carnis euidenter ostenderet, quatenus Manichei nefanda dogmata confutaret. Orat ergo ut a persequentibus Iudeis diuina uirtute liberetur, qui usque adeo corporaliter facti fuerant fortiores, ut et manus iniicerent, et de eius morte gauderent. Sed hec omnia miserrimi hominum tentauerunt, quia in eo non intuebantur Diuinitatis uirtutem, sed speciem corporalem; de quibus dicit Apostolus: Si enim cognouissent, nunquam Dominum maiestatis crucifixissent .

uers. 9. Educ de carcere animam meam ad confitendum nomini tuo. Hic carcerem duplici modo maiores intelligere uoluerunt: aut seculi istius penales  angustias, quas patimur in isto corpore constituti; aut magis custodias inferni, quas euadere non licet lege humanitatis infirme. Sed melius si hoc loco referatur ad inferos propter resurrectionis spem, quam frequenti supplicatione prouenire deprecatur, sicut in alio psalmo petit: Non urgeat super me puteus os suum . Carcer enim dictus est, quasi arcer, quod a se arceat exire conclusos. Sed cur se de isto carcere liberare desideret, causa subsequitur: ad confitendum nomini tuo. Tunc enim a cunctis fidelibus Patri confessio laudis exhibita est, quando eum resurrectionis miraculo de inferni carcere constat eductum. Nam et ipsum educ significat 480 a parte qua mortuus est, de imis penetralibus ad superna translatum.

 uers. 10. Me exspectant iusti, donec retribuas mihi. Ista est illa que premissa est de Domini resurrectione confessio. Nam dum omnes apostoli Christi fuissent morte confusi, exspectabant utique donec gloriam promisse resurrectionis agnoscerent, et omnium se trepidantium, corda firmarent. Sed intuere quod dictum est, donec retribuas: quia resurgentis gloria retributio fuit, utique beatissime passionis. De qua retributione dicit Apostolus: Propter hoc exaltauit illum Deus, et donauit ei nomen quod est super omne nomen: ut in nomine Iesu omne genu flectatur celestium, terrestrium, et infernorum, et omnis lingua confiteatur quia Dominus iehsu in gloria est Dei Patris . Nam quod ait, donec, triduani  diei tempus ostendit, quando iustorum deuotio eius resurrectione letata est. Quod certe singulariter a parte humanitatis assumpte constat Christo Domino contributum, cuius resurrectio iustorum corda firmauit. Nunc consideremus Domini nostri, si possimus, aliqua speculatione clementiam, que nos et ab hoste redemit, et ne iterum captiuemur, docere non desinit. Ecce regulam suam quotidie nostram facit esse medicinam, quando se propterea humiliare dignatus est, ne diabolicus ille superbie spiritus ullatenus appetatur. Illic enim ruina, hic semper ascensus est: inde mori prouenit, hinc eterna uita succedit. Rogemus ergo omnipotentem Filium, ut qui orandi salutare prestitit exemplum, donet nobis propitius sanctissime huius imitationis effectum.



Conclusio psalmi.


Finitus est quidem ordo psalmorum, qui orationis titulo prenotantur: nunc oportet in eorum termino aliqua sub breuitate complecti; quatenus prestante Domino salutariter incitemur ad nostrum festinare remedium. Imprimis agentes illa que iussa sunt, et labia nostra crucis impressione signantes, Domino supplicemus ut os nostrum abluat humana fece pollutum. Dicit enim Isaias: Immunda ego labia habeo, et in medio populi immunda labia habentis habito . Deinde orandum est uerbis, non que humana desideria subministrant, sed que ipsa Diuinitas ad remedium nostre prauitatis indulsit. Oratio uero ipsa ex humili, ex mansueto, ex sincero debet corde procedere: peccata sua sine excusatione  confitens, et inter amaras lacrymas de dulcissima Domini miseratione confidens. Terrena non expetat, sed celestia concupiscat: sit segregata desiderio corporeo, et tantum iuncta diuino; sit tota denique spiritualis, habens solas lacrymas carnis. Nam quem oras, contemplatione mentis  appete contueri, et agnoscis qualis ante ipsum debeas prostratus offerri. Ille enim est, sicut dicit Apostolus, Beatus et solus potens, Rex regum, et Dominus dominantium, qui solus habet immortalitatem, et lucem habitat inaccessibilem, quem nemo hominum uidit, sed nec uidere potest . Quapropter ad talem tantumque Dominum cum omni timore uel dilectione debemus accedere, et ita in eum dirigere mentis intuitum, ut quidquid potest splendoris, claritatis,  fulgoris, maiestatis, mens humana concipere, super hec omnia cognoscas esse Deum, qui omnes creaturas suas incomparabili bonitate dispensat. Nec falsa presumptione nobis aliquid imaginemur: quoniam arcana substantia Dei que fecit omnia, sicuti est, creaturarum scientia non potest comprehendi. Nulla enim forma in Deo, nulla circumscriptio est. Natura inestimabilis, uirtus incomprehensibilis, pietas singularis. De quo nimis congrue pronuntiatum est: Deus potest dici quod non est, non potest comprehendi quod est. Ad hunc igitur omnipotentem, sine initio, sine fine, qui uniuersas mundi omnemque creaturam suam commeat atque replet, sic tamen ut in seipso ubique sit totus, malos non presentia,  sed gratie sue uirtute derelinquens: Quod Pater Augustinus ad Dardanum scribens, latius explicauit . Salutariter nos admonet festinare sermo propheticus, dicens: uenite adoremus, et procidamus coram Domino; ploremus ante Deum . Et ne omnino fluctuantes ac trepidi linqueremur, addidit, qui fecit nos; ut cum nos ab ipso creatos esse cognoscimus, factorem nostrum fiducialiter exoremus. Tunc quod a nobis humiliter in diuina laude dicendum est, in ipsa pene oratione sentitur, cum a Domino clementer audimur, si nobis tamen expediat obtinere quod petimus. Nullus enim ingratus a superna donatione repellitur, cui petere simplici ac deuota mente conceditur. Tantum se enim aliquis impetrasse ueniam  sentit, quantum pias lacrymas fudisse cognoscit. Est et aliud nostre prouectionis indicium; ut quanto quis se plus amare et timere cognouerit Deum, tanto necesse est ut illi diuinum propinquet auxilium. Sic beneficio Domini omnis diabolica fraus uincitur, sic ipso miserante peccata superantur. Dicta sunt quidem de oratione quantum et mediocritas ingenii, et loci qualitas postulauit. Si quis uero de hac re plenissima cupit ubertate satiari, legat facundissimum Cassianum, qui in nona et decima collationibus, tanta et talia de orationum generibus disputauit, ut euidenter per ipsum Spiritus sanctus locutus fuisse uideatur.



PSALMUS CXLII.



Psalmus Dauid, quando eum filius suus persequebatur.

 Historia hec Regum quidem lectione notissima est . Nam filius Dauid Abessalon regno fugatum patrem suum impie cognoscitur persecutus. Que similitudo  ad omnem porrigitur Christianum, qui peccatis seuientibus, tanquam a filiis propriis in mundi istius acerbitate uexatur. Sed contra hec penitudo remedialis opponitur, quam hic psalmus continere monstratur. Memento tamen quod hec historia, et in tertio psalmo iam posita est; sed ibi Abessalon propterea nominatus est, quoniam exemplum eius ad solum Iudam uoluit pertinere. Hic uero nomen ipsius positum non est, ut sicut iam prelocuti sumus, ad uitia sua estimaret dictum unusquisque fidelium.



481 Diuisio psalmi.

 Quamuis propheta plurimorum penitentium meditatione fuerit exercitatus, tamen quantum futuris laudibus reddebatur uicinus, tanto compunctione cordis ad penitentie lauacra conuertitur, ut salutari suffugio competenter ablutus, conspectibus Domini mundissimus appareret. Merito, ne illam sententiam confusionis audiret: Peccatori autem dixit Deus: Quare tu enarras iustitias meas ? Prima itaque deprecatione rogat Dominum Christum, ne cum seruo suo uelit intrare in iudicium: sed perturbationi sue misericordiam ipsius supplicat subuenire. Secunda, uelociter peruenire se petit ad ueniam; ut deductus in uiam ueritatis, ab inimicorum liberetur insidiis.



Expositio psalmi.


uers. 1. Domine, exaudi orationem meam; auribus percipe deprecationem meam in ueritate tua; exaudi me in tua iustitia. Nisi altius perscrutemur, commata uersus istius sibi uidentur esse contraria. Nam cum primum propheta petat humiliter admitti orationem suam, postea se exaudiri in eius iustitia deprecatur. Sed totum ad lacrymabilem confessionem pertinere non dubium est, maxime cum hic psalmus ad humilitatem penitentium probetur aptatus. ueritas enim et iustitia ipsius est: ne cum rogante disceptet, ne ad iudicium illum trahat, qui se hic prius ipse condemnat. Superbos enim Dominus ad examen adducit, qui se bona putant habere negotia; et solus ille iudicium probatur euadere, qui recurrit ad preces.  Non enim diuina maiestas austera potestate seuera est, ut illos uelit affligere qui se hic peccatorum suorum recordatione discruciant. Nam uide quid sequitur.

uers. 2. Et non intres in iudicium cum seruo tuo, quoniam non iustificabitur in conspectu tuo omnis uiuens. Apertum est qua uoluntate iustitiam Domini petebat, qui nunc dicit: Non intres in iudicium cum seruo tuo. Nam si iustitia iudicium significasset, hoc petere non poterat quod pauebat. Nec moueat quod Iudici dicitur: Non intres in iudicium cum seruo tuo. Ipse enim hanc formam locutionis ostendit, dicendo: Iudicate inter me et uineam meam . Sequitur, quia non iustificabitur in conspectu tuo omnis uiuens. Causa reddita est quare noluerit ad iudicium  uenire cum Domino; ut non sola potestatis reuerentia, sed etiam ipsa uideatur iustitie regula formidata. Sic enim scriptum est: Conclusit Deus omnia in incredulitate, ut omnibus misereatur . Sed cum dicitur, omnis uiuens, hominem significat generalem, ubi et infantum uita concluditur, qui originali peccato nisi aqua regenerationis abluantur, obnoxii sunt. Unde et Iob ueracissime dicit: Nemo mundus ante te, nec infans cuius est unius diei uita super terram . Et in quinquagesimo psalmo iam dictum est: Ecce enim in iniquitatibus conceptus sum, et in delictis peperit me mater mea . Cuius enim erat tanta iustitia, ut non aliquo tempore, aliqua etate peccauerit, qui et per traducem delicti tenemur obnoxii, et quotidianis  lapsibus addimus, ut nunquam per nos, nisi per diuinam gratiam liberi esse possimus? Quapropter desinat heresis Pelagiana desipere, que tam multis Scripture diuine sententiis priusquam inciperet, ante damnata est.

uers. 3. Quia persecutus est inimicus animam meam; humiliauit in terra uitam meam. Quamuis titulus de Abessalon dicere uideatur, tamen bene inimicus impersonaliter ponitur, ut hoc de diabolo, sentiamus. Humiliatur autem in terra, cuius carnalibus actionibus uita polluitur, non illa humilitate probabili, sed declinatione uitiosa. Quod merito propter afflictionem specialiter exprimendam penitens ait, qui in alio psalmo dixit: Quia cinerem sicut panem manducabam,  et potum meum cum fletu temperabam .

uers. 4. Collocauit me in obscuris sicut mortuos seculi; et anxiatus est in me spiritus meus, in me turbatum est cor meum. Memor fui dierum antiquorum. Collocauit deputauit significat, more furentium inimicorum, qui sic hominem contemnunt odiosum, quasi iam iudicent et sepultum. In obscuris enim reuera collocatus est, qui post regni culmina persecutionis patiebatur iniuriam. Et sicut mortuus seculi habitus est, in quo nec prophetalis, nec regni reuerentia, nec ipse quoque paternus considerabatur affectus. Mortui enim seculi sunt, qui in peccatis suis defecisse noscuntur. Et ideo uir tot bonorum iuste se deflet sic fuisse despectum, ut crederetur nullatenus  uindicandus. Sequitur, Et anxiatus est in me spiritus meus, in me turbatum est cor meum. Anxius spiritus uicinitatem periculi prodit; turbatum cor, humanam sapientiam testatur esse confusam; ut spem suam amplius in Domino reponeret, cum uirium suarum confidentiam non haberet. Addidit, Memor fui dierum antiquorum. Iuste cor eius fuerat turbatum, quoniam memor erat ingentium peccatorum. Ipsi sunt enim antiqui dies, ueteris illius hominis antiquitate fuscati. Nam sicut hic nouitas prodit innocentiam uite, sic antiquitas scelera facta testatur.

uers. 5. Et meditatus sum in omnibus operibus tuis, et in factis manuum tuarum meditabar. Ad curam rediit salutaris agnitio, quatenus cum diuina opera  recoleret, erumnarum suarum memoriam non haberet. Opera enim Domini dicit, quibus celum terramque mirabili dispositione fundauit, quibus cum patriarchis bona fecit, quibus populum per mare transtulit Hebreorum; que se dicit frequenter iterasse, ut amaritudinem mundi suauitas excluderet lectionis. Quod exemplum pro maximo remedio positum debemus accipere, ut nos quoque similis possit medicina saluare.

uers. 6. Expandi manus meas ad te; anima mea sicut terra sine aqua tibi. Licet innumeris locis prophetauerit Domini Saluatoris aduentum, hic etiam extensione manuum sancte crucis designauit effigiem. Nam qui expansis manibus orat, illam crucem Redemptoris imitatur, que licet a perfidis Iudeis  pro pena data est, concessa tamen est credentibus ad salutem. Sic et Moyses, quando cum Amalecitis pugnabat, effecit: uincebat cum manus expanderet, perdebat si brachia remisisset . Sequitur comparatio, in qua dicit sic animam suam desiderare Deum, quemadmodum solet sicca terra copiosas pluuias sustinere. Tale est et illud quadragesimi 482 primi psalmi initium: Sicut ceruus desiderat ad fontes aquarum, ita desiderat anima mea ad te, Deus . Intuere quod dixit, tibi, non alteri, ne istud desiderium malis uoluntatibus applicares.

uers. 7. uelociter exaudi me, Domine: defecit spiritus meus. Ne auertas faciem tuam a me; et similis  ero descendentibus in lacum. Post exordium decursum, uenit ad luctuosissimam narrationem, petens sibi imbre misericordie celerrime subueniri, ne spretus a Domino redigeretur in puluerem, et uento superbie dissipatus, a terra promissionis redderetur alienus. Et ut uelocius potuisset audiri, defecisse dicit in se spiritum suum. Quod per nimias tribulationes solet contingere his qui passionum diuersarum pondere pregrauantur, sicut et in trigesimo septimo psalmo idem penitens dicit: Cor meum conturbatum est in me, et deseruit me fortitudo mea . Sequitur, Ne auertas faciem tuam a me; et similis ero descendentibus in lacum. Auerterat prius faciem suam Deus propter insolentiam peccatorum, sed nunc petit ut ad ipsum respiciat, quia se compunctis  supplicationibus inclinabat. Conuenit enim misericordie ipsius ut humiles respiciat, qui superborum corda contemnit. Lacum uero inferiorem locum intelligere debemus inferni, ubi impii eterna pena mergendi sunt. His ergo pares sunt qui diuinam potentiam respuerunt, et uitiantes illam imaginem in qua creati sunt, forma diabolice damnationis induti sunt. Bene autem dictum est, descendentibus, quoniam ad ima merguntur qui illuc intrare merebuntur. Petit ergo ne superbis similis fiat, qui peccata sua humili satisfactione deplorat.

uers. 8. Auditam fac mihi mane misericordiam tuam, quia in te speraui. Auditam misericordiam, clementiam dicit Domini toto orbe notissimam, qua supplicantibus prestat, indulget afflictis; et ut ipse  audiat quod in Euangelio dictum est: Fili, dimisso sunt tibi peccata . Mane tempus uenie designat; tunc enim menti elucescit, quando ad eam felici sorte peruenerit. Nam post noctem peccatorum, merito mane dicitur, quando culpa laxatur. Siue ad resurrectionem pertinet audiendam, quando angelus Marie dixit: Ite, dicite discipulis eius et Petro: quoniam, sicut dixit, resurrexit a mortuis . Causa quoque sequitur que debeat obtinere, quando spes in illum fuit, qui nescit probabiliter in se decipere confidentes. Et intuere quia et alias petitiones suas in consequentibus tali ratione confirmat. Que figura dicitur etiologia, id est cause redditio.

 uers. 9. Notam fac mihi uiam in qua ambulem, quia ad te, Domine, leuaui animam meam. Cum a Deo petit notam sibi fieri uite uiam, ostendit quoniam hec uia hominibus habetur incognita. Illius enim lucerna hoc iter ostendit, illius lumen semitas istas aperit qui illuminat omnem hominem uenientem in hunc mundum ; sicut et in trigesimo primo psalmo iam dictum est penitenti: Intellectum tibi dabo, et instruam te in uia hac qua gradieris . Quapropter merito rogat propheta ut ei Dominus uiam salutis ostendat, et sic semper notam habeat, ne de eius corde aliquando discedat. Subiungitur quoque solemnis illa confessio: quoniam illud nos postulata mereri facit, si animam nostram non carnali  grauamine inclinemus ad mundum, sed spirituali iuuamine leuemus semper ad Dominum.

uers. 10. Eripe me de inimicis meis, Domine; ad te confugi. Hoc quamuis propheta secundum propositum titulum de inimicis carnalibus dicere uideatur, tamen ad demones inimicos debet referri, qui iugiter circumdant fideles, ut eis possint spem Diuinitatis auferre; sicut Apostolus dicit: Non est uobis colluctatio aduersus carnem et sanguinem, sed aduersus principes et potestates, rectores tenebrarum harum . Dicit enim: ad te confugi, quod illi soli faciunt, qui eius iussionibus obsequuntur. Adam enim postquam inobediens fuit, Dominum refugit; et ideo hic contrario modo religiose mentis declaratur indicium, quoniam post reatum peccati non  fugisse Dominum, sed confugisse se dicit ad Dominum.

uers. 11. Doce me facere uoluntatem tuam, quia tu es Deus meus. Nolebat prorsus errare qui tanti magistri cupiebat esse discipulus. Dicit enim: Doce me, tanquam ignarum, tanquam imperitum, tanquam nichil de sua uirtute presumentem. Quem sensum Apostolus ponit cum dicit: Si quis existimat se scire aliquid, necdum cognouit quemadmodum eum oporteat scire . Addidit, quia tu es Deus meus. Fida petitio, competens ratio, a clemente Domino ideo postulare beneficium, eo quod ipse sit Dominus supplicantis.

uers. 12. Spiritus tuus bonus deducet me in uiam [ed., terram] rectam. Intueamur quid sibi uelit quod  dicit: Spiritus tuus bonus. Designatur enim per hoc nomen Deum esse Spiritum sanctum; scriptum est enim: Nemo bonus nisi solus Deus . Legitur et Pater bonus, ut est illud: Pater bone . Legitur etiam de Filio, ut est illud: Ego sum Pastor bonus . Sic per istam communionem nominum sancte Trinitatis equalitas semper uirtusque declaratur. Spiritus autem bonus deducet nos in uiam rectam, quando corpus nostrum suis regulis subdit, et fit illis institutionibus indeuium, quod peccatorum fuerat prauitate distortum. Sed hoc humana non potest uirtute compleri. Ipse enim hos recreando efficit rectos qui est, et creare dignatus. Siue terram rectam, illam significat futuri seculi, ubi recti ambulabunt, et cum Domino magna  semper exsultatione gaudebunt.

uers. 13. Propter nomen tuum, Domine, uiuificabis me in equitate tua; educes de tribulatione animam meam. Hic gratia clementissime Diuinitatis ostenditur, que nichil nostris meritis reddit, sed totum indulgentie sue largitate concedit. Nam uiuificandum se propheta non dicit ex propriis factis, sed ex nomine Domini Christi, cuius est reuera nominis saluare fideliter postulantes. Sed cum gratia commendetur, et equitatis ibidem mirabiliter momenta miscentur. Nam quamuis omnia gratis donet, iustitie ipsius est supplicantes uiuificare, quos spiritus immundos crudeliter cernit impetere. Sequitur, educes de tribulatione animam meam. Educuntur de tribulatione  tanquam de carceribus anime sancte, quando concessa uenia de isto seculo precipiuntur exire. Hic enim affliguntur deuoti, cruciantur iusti; sed defectus istius lucis sanctis terminus est laborum. Ideo enim 483 clamat Apostolus: Cupio dissolui et esse cum Christo .

uers 14. Et in misericordia tua disperdes inimicos meos, et perdes omnes qui tribulant animam meam, quoniam ego seruus tuus sum. Completa est illius letitie plenitudo mirabilis. In misericordia enim disperduntur inimici, quando compunctionis studio ab sceleratis cogitationibus abstrahuntur. Quod ad illos pertinere non dubium est, qui penas debitas remedio supplicationis euadunt. Addidit, et perdes omnes qui tribulant animam meam, quoniam ego seruus  tuus sum. Hic iam tempore iudicii per iustitiam perdendos dicit esse diabolum et omnes impios qui in sua obstinatione moriuntur. Quos ideo dicit tribulasse animam suam, quia ipse in Dei seruitio permanebat; et necesse est istos in iudicio perire, qui tales animos probantur assumere, ut innocentes uiros ideo persequantur, quia Dei famulos esse cognoscunt. Ecce regula illa penitentis impleta est, ut post afflictiones erumnasque cruciabiles exsultatione conclusa sit.



Conclusio psalmi.

Finita est quidem afflictio supplicantium, et felicium cursus ille lacrymarum. Sed diligentius perscrutandum est quid sibi uelit penitentium istorum  septima deprecatio. Inchoauit enim a psalmo sexto, uenit ad trigesimum primum, deinde ad trigesimum septimum, inde ad quinquagesimum, inde ad centesimum primum, deinde ad centesimum uigesimum nonum, ac postremum ad presentem centesimum quadragesimum secundum. Forte ut, sicut in hac hebdomada peccamus, quam mundi istius temporis ductus excurrit, ita et in eodem numero remedialis penitentie munere saluaremur. Illud autem  magnopere contuendum est, quia psalmi ipsi ab afflictionibus inchoant, et in gaudiis desinunt: ne quis de uenia desperaret, quam in ipsis precibus positam esse cognosceret. Oratores sanctissimi, celestes patroni, qui peccatorum nexibus implicatis salutis iter aperiunt. Sed cum isti singillatim  delicta nostra nos deflere commoneant, et ad spem gaudiorum Domini promissione perducant, exstat tamen et illud Niniuitarum efficacissimum supplicationis exemplum, ubi cuncta etas ingemuit, ubi sensit pecus omne ieiunium; et tantum ualuit afflictio generalis, ut ueritatem potuisset prophetici superare sermonis. Facti sunt enim de formidantibus securi, de tristibus leti; et uite sunt redditi, qui probabantur morte damnati. Quapropter desideremus penitentiam humani generis salutare remedium, flentium consolationem, semen felicium gaudiorum, que et singulis quibusque spem certissimam tribuit, et superne gratie donum supplicantibus in commune concedit.



PSALMUS CXLIII.



Dauid ad Goliam.


Cum historia presentis tituli primis prophete temporibus, id est ante regnum eius fuerit peracta: tamen pro magnitudine sacramenti sui, locis emeritis uocatur ad medium; ut totum in psalmis mystice et dictum et positum esse cognosceres, quod expressius in conclusione dicemus. Illud tamen meminisse nos conuenit, bellum istud Dauidicum, ad designandum certamen Domini Christi fuisse premissum; ut sicut iste Goliam saxei teli dimicatione prostrauit, ita per petram, qui est Dominus Christus, fortitudo diabolica uinceretur. Unde et in hoc psalmo similitudines iste seruate sunt. Non enim hic sola uictoria illa describitur que Regum uolumine continetur ,  aut pro ipsa tantum gratie referuntur; sed multa sunt que certamini conueniunt Domini Christi; quod suis locis congruenter exponemus. Quapropter sciamus hunc psalmum quartum esse eorum qui per actus Dauid significant Domini futura mysteria; ut euangelici calculi honore sacrati, per totum mundum reuerendi atque mirabiles redderentur.



Diuisio psalmi.

Post interfectionem Golie quam mystica diximus operatione completam, in prima parte propheta Domino gratias agit, peracti belli discrimine se fuisse liberatum: deprecans ut cito Domini declaretur aduentus, per quem diabolus uictus est, et quasi spiritualis belli quod Golias figuraliter gessit, est secuta perfectio: tunc enim fideles sunt a magno discrimine  liberati. Secunda in Nouo et ueteri Testamento propheta Domini se psallere compromittit, liberatus a pessimis inimicis, qui beatitudinem suam in seculi istius felicitate posuerunt; beatos autem illos tantum definiens quorum est Dominus Deus eorum.



Expositio psalmi.

uers. 1. Benedictus Dominus Deus meus, qui docet manus meas ad prelium, et digitos meos ad bellum. uictor hostis seuissimi, et superator immanium uitiorum, post triumphum patratum, quando maxime insolens peccat humanitas, nulla se proprie presumptionis elatione iactauit; sed Domini uirtutibus totum applicans, laudes eius deuota exsultatione concelebrat. Nam que sit causa benedictionis adiecit:  Qui docet manus meas ad prelium. Docuit manus eius ad prelium, quando sic opportune omnia fecit, ut desiderate uictorie consequeretur effectus. Non enim exercitio armorum aut aliqua prelusione constat imbutum; sed hosti suo subito apparuit egregius, qui etiam in domo patris sui pridem uidebatur esse despectus. Sequitur, et digitos meos ad bellum. Sicut superius manus operationem, ita et hic 484 digitos salutaria consilia possumus fortassis aduertere, que de corde nostro uelut quidam radii prosiliunt, dum aliqua subtilitate causas necessarias obtinere contendunt. Est enim istud nomen multarum significationum, sed pro locorum diuersitate accipiendum esse cognoscitur, ut est illud Isaie: Qui appendit  tribus digitis molem terre ; quod ad sanctam Trinitatem nonnulli estimant esse referendum. Et in Exodo: Hic digitus Dei est ; quem Spiritum sanctum Patres intelligere uoluerunt. Item ibi: Accepit autem Moyses duas tabulas scriptas digito Dei ; et cetera que in hunc modum reperies esse uariata. Siue idem significat, digitos meos ad bellum, quod, manus meas ad prelium. Que figura dicitur epimone. Latine repetitio crebra sententie. Quod et nos quoque bene dicimus, cum hostis antiquus crucis signo destruitur, et petre soliditate quassatur.

uers. 2. Misericordia mea et refugium meum; susceptor meus et liberator meus; protector meus, et in ipso speraui: subiiciens populos sub me. Nomina ista  de beneficiis collatis sine dubitatione uenerunt; ut quia multiplices causas in uno psalmo retexere prolixum fuit, breuitatis compendio proderentur. Que figura dicitur hypozeuxis, quando diuersa uerba causis singulis apta redduntur. Misericordiam quippe cum ipso fecit Dominus, quando eum de fratribus suis ultimum per Samuelem prophetam ad regale culmen elegit. Refugium, quando contra tam immanissimum hostem consilium dedit, ut eum petra deiiceret cum quo non poterat armorum pondere dimicare. Susceptor fuit, quando eum fecit a Saule in generum suscipi, ut suo Domino iungeretur, qui prius fuerat seruientium conditione subiectus. Liberator fuit, dum eum a periculo regie indignationis eripuit. Protector, quando in spelunca latens in Saulem  regem ius ultionis accepit. Unde singulis nominibus decenter expressum est, quod ei fuerat Domini largitate concessum. Et uide quid sequitur: et in ipso sperabo. Post tanta beneficia uir sanctus sciuit a tali spe non esse cessandum; sed quanto plus ab eo acceperat, tanto magis amplius expetebat. Addidit, subiiciens populos sub me. Siue hoc de futuro dicit, quia populis imperaturus erat; siue magis populos sibi memorat esse subdendos, quos in spiritu uidebat semini suo, id est, Christo Domino subiugandos, sicut in secundo psalmo ait: Postula a me et dabo tibi gentes hereditatem tuam .

uers. 3. Domine, quid est homo? quod innotuisti ei, aut filius hominis? quoniam reputas eum. Audiamus regem plus suis motibus imperantem; ut post tot  insignia uirtutum tanta gratia Domini protectus, non solum se fateatur exiguum, sed etiam humanum genus diuinis beneficiis per se demonstret indignum. Annulat enim cum dicit: Quid est homo? quasi puluis qui uento flante transfertur: quasi limus in terram liquidam resolutus, qui habere non potest firmitatem. Quapropter quid est homo? sub interrogatione et despectu pronuntiandum est. Huic infertur laudatiua responsio, quod innotuisti ei. Quale est enim, ut ille celi terreque fabricator per assumpti corporis ueritatem, usque ad hominum dignatus fuerit uenire notitiam, et rectis fide innotuerit inestimabile deitatis arcanum? Que figura dicitur erotesis, id est opposita a contrario interrogatio. Simili modo interrogandum  est: aut filius hominis? Idem respondeatur, quoniam reputas eum; utique in ouibus tuis, in numero predestinatorum, in illa Ierusalem beata ubi semper iusti de Domini contemplatione gaudebunt.

uers. 4. Homo uanitati similis factus est; dies eius sicut umbra pretereunt. Exponit definitiue quod superius breuiter dixit: Quid est homo? id est] uanitati similis factus, non plasmatus. Adam enim quando creatus est, uerax, simplex, purus, immortalis fuit; sed postquam femina suggerente peccauit, factus est uanitati similis, quoniam et mutabilis et mortalis effectus est. uanum enim illud dicimus, quod de sua substantia cadens, in auras tenues euanescit, ut fumus, ut umbra. Cuius rei ipse comparationem dedit,  dicens: Dies eius sicut umbra pretereunt. Merito quando umbra uidetur, uidetur quidem, sed firmitatem non habet permanendi; nam discedente corpore per quod fit, ipsa quoque euanescit ac disperit. Talis ergo est post peccatum Ade hominum uita, nisi beneficio Domini fuerit confessione reparata.

uers. 5. Domine, inclina celos tuos, et descende; tange montes, et fumigabunt. Erupit in apertam prophetiam de Domino Christo: illam sententiam paulo latius aperiens, quam superius breuiter dixit, id est quod innotuisti ei. Tunc utique aspectu innotuit homini, quando in humilitate sancte incarnationis apparuit: quia cum in forma Dei maneret, essetque Deo Patri ceternus atque equalis, exinaniuit seipsum, formam serui accipiens . Unde merito  dicitur: Inclina celos, et descende: quoniam ista fieri nisi inclinata diuina potestate non poterant. Inclinatio enim celorum fuit, quando ad hominem liberandum honor supernorum uirtusque descendit. Montes hic superbos homines debemus accipere, et diabolica iniquitate pretumidos, quos Dominus tetigit, quando eis compunctionem pie conuersionis attribuit. Fumigauerunt autem, dum [ed., quando] crebris suspiriis continuisque gemitibus sua peccata plorauerunt. Crassus enim fumus ore uomitur, cum se in planctum uitalem mortalis corporis compago commouerit.

uers. 6. Corusca coruscationes tuas, et dissipabis eos; emitte sagittas tuas, et conturbabis eos. Ecce iam Christi dicitur bellum, et quemadmodum diabolica  turba fuerit superata narratur. Sed quamuis coruscationibus et sagittis dicat esse pugnatum, petra tamen hoc fecit, qui est Dominus Christus. uenit a contrario in frontem diaboli, quoniam semper mandatis eius aduersus est. Confracta est frons illa durissima, inuerecunda, importuna, que ante aduentum Domini ueritati resistebat inuicta. Hoc reuera Christi dicendum est bellum, quia illud Dauid figuratiuum fuit prelium, imaginem portans istius ueritatis implete. Dicit enim: Corusca coruscationes tuas, et dissipabis eos. Quod argumentum dicitur a coniugatis. Coruscauit enim coruscationes suas, quando tenebrosis peccatoribus prophetarum predicationibus lumen sue ueritatis infudit. Dissipauit autem 485 dispersit significat;  ut qui ante fuerant idolorum culturis dediti, subinde ad Ecclesie catholice septa confugerent. Sequitur, emitte sagittas tuas, et conturbabis eos. Sagittas apostolos significat, qui ueritate predicationum tanquam iacula pennata hominum pectora transfoderunt, sanitatem mentium sacris uulneribus operantes. Eos autem, ad montes referendum est, quos in uersu superiori memorauit.

uers. 7. Emitte manum tuam de alto, eripe me et libera me de aquis multis, de manu filiorum alienorum. Hic ad Patrem uerba conuertit. Manum dicit Dominum Saluatorem; ipse enim manus est Patris, per quem facta constant uniuersa: quem uenire deprecatur, ut liberari [mss. G., A., liberare] possit genus humanum. De alto, de potestatis excelso, ubi cum  Patre regnat parilitate uirtutis et unitate substantie. Petit ergo se de multitudine aquarum propheta liberari, id est a populis undosis, et uelut procella seuissima concitatis. Aquas enim populos significare notissimum est, sicut Isaias dicit: Propter hoc ecce Dominus inducet super uos aquam fluuii ualidam et multam, regem Assyriorum . Sed a quo populo se petiuerit liberari subiecit dicens, de manu filiorum alienorum, id est de potestate eorum qui fidelibus parcere nesciunt, quoniam aduerso patre nascuntur. Sed quamuis hoc historice de allophylis dicere uideatur, tamen melius intelligitur de his qui diabolo patre generantur; de quibus in Euangelio dictum est: uos a patre diabolo estis . Ipsi sunt enim filii alieni, qui ab Ecclesia matre  catholicorum habentur extranei.

uers. 8. Quorum os locutum est uanitatem, et dextera eorum dextera iniquitatis. De ipsis adhuc populis dicit a quibus se petiit debere liberari, ut quanto illi sunt crudeles et pessimi, tanto iste celerius audiatur. Os eorum uana loquitur, quoniam a diuinis regulis discrepare presumunt. uanum est enim omne quod ueritati contrarium est. Et quamuis dextera frequentissime ponatur in bonis, impiorum tamen sic iniquam dicit, ut potius sinistra esse uideatur. Nam cum mundanas res precipuas atque appetibiles putant, prospera estimant quecunque uirtuti contraria sunt.

uers. 9. Deus, canticum nouum cantabo tibi; in psalterio decem chordarum psallam tibi. uenit ad ordinem  secundum, in quo se post liberationem spiritualium nequitiarum et immanium populorum, per nouum canticum propheta gratias agere Domino pollicetur: ubi est noui hominis institutio et legis ueteris plenitudo. Nouum uero canticum est de quo in alio psalmo dictum est: Cantate Domino canticum nouum . Et ut ipsam ostenderet nouitatem, subiecit, cantate Domino, omnis terra. Nouum enim merito dicitur, quia dum non sit a Iudeis receptus, quibus promissus fuerat ut ueniret, transiuit ad gentes. Nouum est etiam, quod nos corpore et sanguine suo saginare dignatur. Nouum quod per aquam regenerationis absoluit, et his similia, que per aduentum Domini noua institutione patuerunt. Sequitur,  in psalterio decem chordarum psallam tibi. Psalterium decem chordarum est Decalogus, qui datus est tribubus Hebreorum. Et ut ambo Testamenta unum habere manifestaret auctorem, in utrisque se Christo Domino psallere compromisit.

uers. 10. Qui das salutem regibus, qui liberas [mss. A., B., F., redemisti] Dauid seruum tuum de gladio maligno. Reges, homines iustos significat et ueraces, qui regunt, ut diximus, adiutorio Domini corpora sua. Istis ergo regibus Dominus dat salutem, cum eos a uitiis carnalibus liberos facit; de quibus in Sapientia dicitur: Dat regnum regibus . Liberas Dauid, ad pugnam respicit Golie; ut qui liberatus fuerat corporaliter, spiritualiter uictor esset immanium quoque uitiorum. De gladio maligno, diaboli  significat potestatem. Quia et Domini gladius legitur; sed illum benignum esse non dubium est, sicut dicit in Euangelio: Non ueni pacem mittere in terram, sed gladium . Quapropter malignus est gladius diaboli, quia diuidit a bonis; benignus est autem gladius Domini, quoniam separat a malis.

uers. 11. Eripe me, et libera me de aquis multis, et de manu filiorum alienorum, quorum os locutum est uanitatem: et dextera eorum, dextera iniquitatis. Hunc uersum et in prima parte iam dixit; quem ideo repetit, ut detestabiliores iniquos homines reddat ipsa geminatio.

uers. 12. Quorum filii sicut nouelle plantationes, stabilite a iuuentute sua. Primis uersibus de malis disputans impiorum, eos detestabiles reddit: nunc  etiam bona ipsorum que uidentur, accusat; ut ubique dedecus habeant, cum et ipsa gloria ipsorum abominata respuitur. Filios eorum dicit, qui praui dogmatis predicatione generantur. Isti nouellis plantationibus exequantur, quia nulla a Patribus tradita predicatione uiguerunt, sed exquisitis nouellis erroribus pullularunt, male stabiliti pessima radice defiguntur. Non enim de prophetis, non de apostolis, non de aliqua diuina auctoritate firmati sunt; sed uoluntaria peruersitate nouitatis, a sancte Ecclesie unitate discreti sunt. Et intuendum est quod in centesimo uicesimo septimo psalmo dederit fidelibus hanc similitudinem; sed ibi filios sanctorum circa mensam dicit Domini constitutos, hic uero quia communicationem non habent rectam, altare eis  sacratissimum submouetur.

uers. 13. Filie eorum composile: circumornate ut similitudo templi. Consideremus quam subtiliter et frequenter a catholicis segregauit hereticos. In prima comparatione altare eis abstulit, nunc in secunda filias introducit, quas in memorato psalmo catholice non dedit Ecclesie. Primum quod sexus iste frequenter uariis ac fluxis cogitationibus datur: quia constantie non habet uires, cum frequenter in diuersa uota traducitur. Deinde dicit eas non naturaliter pulchras, sed hominum uoluntate compositas. Tertio cogitationes uel predicationes eorum, quas feminis comparauerat, non dicit habere ueram Ecclesiam, sed similitudinem templi. Similitudo quippe  non habet ueritatem, sed alicuius subsistentis rei portat imaginem.

uers. 14. Promptuaria eorum plena, eructantia ex hoc in illud. Promptuaria que cellaria uulgus appellat, hereticorum corda significant, ubi diuersarum rerum species epuleque reposite sunt. Ista quantum copiose farcita sunt, tantum diuersas eructationes pessime exaltationis [Leg. exhalationis] emittunt. Quos si auctoritate conuincas, ad interpretationum nequitias transferuntur. Cum inde 486 quoque fuerint  superati, ad sophistarum se uersutias calumniasque conuertunt, uagi, instabiles, quia radicem nequeunt habere ueritatis. Sic merito asperis odoribus comparata sunt, que simplicium corda fetido sermone decipiunt.

 uers. 15. Oues eorum fetose, abundantes in egressibus suis. Hoc magis ad litteram congruenter accipimus: quia propositum prophete est tales ostendere, caduca tantum et temporalia possidere. Hi fetosum uidentur habere peculium, dum ipsi fide steriles esse doceantur. Abundans quippe dictus est, ab unda quasi redundans. Ipsa quoque pecora, que habere cernuntur, non dixit eos in ingressibus, sed in egressibus possidere, quia totum ab eis egreditur, quando ipsi quoque perituri esse monstrantur.

uers. 16. Boues eorum crassi [ms. F. et ed., crasse]. Non est ruina macerie, neque transitus, neque clamor in plateis eorum. Hic affluens facultas ostenditur, quorum boues non assiduo labore macri, sed deliciosa otiositate pinguissimi sunt: sed ipsi ueritate  tenues atque ieiuni esse monstrantur. Sequitur, Non est ruina macerie. Adhuc felicitas describitur impiorum, que tamen in rebus transitoriis esse conuincitur. Maceries est paries ex sola compositione saxorum, qui aut uineas claudit, aut hortorum culta communit. Quapropter eorum commemoratur tanta prosperitas, ut nec ipsa ruant, que in aliquam utilitatem uidentur erecta. Subiicitur, neque transitus, neque clamor in plateis eorum. Hoc quoque uult ad seculi istius felicia pertinere; ut quando se patres familias cupiunt reficere per quietem, non sit transitus per domos eorum, aut clamor oriatur turbidus in plateis: ne somnus eorum importuna loquacitate rumpatur, sed silentium sit cum uolunt quiescere, occursus cum se amicos salutare precipiunt. Que  figura dicitur climax quando dictio gradatim ad superiora conscendit.

uers. 17. Beatum dixerunt populum cui hec sunt; beatus populus cuius est Dominus Deus eius. Hic uersus duas quidem, sed diuersas probatur continere sententias. Una est eorum qui sibi uidentur felices, altera uero beatorum. Ait enim: Beatum dixerunt populum cui hec sunt; scilicet superiora que dicta sunt. Sic iudicant qui ueritatis discipuli non fuerunt, mundi diuitias preferunt, et celestia regna contemnunt: beatitudinem putantes, aut oues fetosas aspicere, aut boues crassissimos possidere. Audite, male persuasi; audite, dementes, in sinistra poni que putatis esse magnifica. Sic enim de sapientia  legitur: In dextera eius anni uite; in sinistra eius diuitie et gloria . Audiamus nunc quid dicatur de turba fidelium: Beatus populus cuius est Dominus Deus eius. Post illam irrisionem que de sceleratis facta est, uenit ad penetralia sapientie, hoc est ad uocem ipsam sanctissime ueritatis. Definit enim ueraciter qui sit beatus populus; scilicet, cuius est Dominus Deus eius. Dicendo, cuius est Dominus, sanctos uiros significat, et probabili se conuersatione tractantes. Illorum enim Dominus non dicitur, qui eius nequaquam predicationibus acquiescunt. Ipsi enim Dominum habent Christum, qui et eius serui specialiter nuncupantur. Addidit quoque, Deus eius, id est quibus propitius esse dignatur. Sepe enim sic legimus a fidelibus dictum: Deus meus, et  Dominus meus . Nam si nos serui eius integre dicimur, ille Dominus noster ueraciter nuncupatur. Sic paucis uerbis beati populi definitio plenissima ueritate completa est.



Conclusio psalmi.

Triumphalis quidem psalmus auditus est; sed uideamus quo pertineat ista uictoria que specialiter ad similitudinem Ecclesie constat esse perfecta. Nam licet per istum sanctum uirum multa Dominus religionis sue sacramenta monstrauerit, hoc tamen euidenter ad pugnas Ecclesie declarandas, quas spiritualiter patitur, probatur effectum; ut pastorali petra superbus caderet, cum se uirium suarum presumptione iactaret. Quapropter exemplar istud totius fidei grauidum huiusmodi debemus accipere. Golias  ad diabolum pertineat cum ministris, Dauid ad uniuersum respiciat populum Christianum, qui inimicum suum terribilem petre noscitur soliditate superasse. Illud quoque magnopere contuendum est, quod post tot psalmorum longissimam seriem, hic mundanarum rerum quasi quidam terminus uidetur appositus. Neque enim post hunc aliquid aut de Ecclesie persecutionibus, aut de amaritudine seculi, aut de passionibus martyrum, aut de tribulatione penitentium, aut de lamentatione fidelium, aut de Antichristi abominanda elatione narratur; sed reliqui septem in magnum mysterium diuinis preconiis aptati, celesti letitia uidentur esse plenissimi. Nunc ad laudes Domini repulsis nubibus peccatorum, serenis mentibus accedamus.



PSALMUS CXLIu.



Laudatio ipsi Dauid.


Dauid Christum Dominum significare et nominis ipsius interpretatione docuimus, et per descensum carnis ex parente sic appellatum esse monstratum est. Sed dum hoc nobis constare uideatur, illud magis diligenter arbitror perscrutandum, cur hic titulus singulariter contineat: Laudatio ipsi Dauid, cum in omnibus psalmis eius gloria predicetur. Sed hic ideo distinctior clariorque posita est, quia completis omnibus quibus humana ignorantia fuerat instruenda, nunc ad sola precipitur Domini uacare preconia, que laudes quadam distinctione suisque  uirtutibus in his septem psalmis sequentibus mirabiliter explicantur. Quorum proprietas in suis conclusionibus  aperitur. Nec uacat quod hic septenario numero laudes Domini concluduntur, quod penitentium confessio tali calculo prenotatur, quod ipse Spiritus sanctus septenaria uirtute predicatus est: illud forsitan indicans sacramentum, quando Moysi Dominus precepit ut in tabernaculo suo septem lucernas apponeret perpetuo lumine lucentes . Sed cum nichil in Scripturis diuinis probetur otiosum, maxime Hebrei alphabeti 487 ordinem et hic non incassum arbitror per uersuum capita custoditum, quem in duobus generibus hominum in uigesimo quarto psalmo diximus accipiendum. Nam cum totis litteris  explicatur, iustos designat, quibus nulla uirtus per gratiam Domini deesse monstratur; cum uero non totis characteribus adnotatur, illos uidetur ostendere qui in Ecclesia quidem sunt Domini, sed non adeo cunctis bonis operibus probantur esse perfecti. De hac enim mistura legitur: Oues et boues uniuersas, insuper et pecora campi . Sic isti alphabeto littera tantum una subtrahitur, ut non illos summos indicare uideatur. Nam et Dominus in Euangelio dixit homini, qui se probabili conuersatione tractabat: Unum tibi deest: sed si uis esse perfectus, uende omnia tua, et sequere me . Sed cum omnes hoc non faciant, a perfecto aliquid minus habere noscuntur. Quaproter gratias agentes Domino iugiter supplicemus, qui tale nobis hic mysterium  sue pietatis ostendit; ut et nos qui maxima sumus meritorum parte curati, similia postulare presumamus, quatenus ad laudes eius eternas indulgentie ipsius munere peruenire mereamur. Siue magis quod postea reperi, imperfecti alphabetides indicant Ecclesiam, que hic adhuc agitur, et necdum est iniquorum sequestratione purgata; plenarii uero futuram significant Ierusalem, ubi iam perfectorum cetus sanctorum electione complebitur. Quod etiam ipsi psalmi qui Hebreis litteris prenotantur, si diligenter inspicias, indicare noscuntur.



Diuisio psalmi.

Laudatio Christi que a beato propheta proposita est, alphabeti Hebrei ordine decurrens, tribus narrationibus  explicatur. Prima est laudis eius infinita promissio, continens predicti alphabeti litteras tres. Secunda dicit laudem Domini nouem modis esse peragendam, habens litteras quatuor. Tertia parte que in secunda de preconio Christi breuiter proposuit, paulo latius atque euidenter explanat, in fine commonens ab omni carne Dominum debere laudari; que pars retinet litteras quatuordecim. Illud tamen pre omnibus debemus intendere: quia sic dictum est unde Dominus laudari possit, ut tamen partes ipse inexplicabiles esse uideantur. uerbi gratia, dicitur laudandus esse in operibus suis: sed quis eius possit opera, ut dignum est, explicare? Dicitur de potentia: sed quis eius potentiam enarrare preualeat? Una  ergo ueritas est, sic per partes laudem dici Domino, ut tamen non credas eam sufficienter posse compleri.



Expositio psalmi.

uers. 1. ALEPH. Exaltabo te, Deus meus Rex, et benedicam nomen tuum in seculum, et in seculum seculi. Beatus propheta Spiritu diuino completus, erupit in uocem, non humana sapientia presumens, sed superna contemplatione illuminatus. Neque enim locale aliquid aut speciale dicitur, sed unde mundi imbecillitates cuncte saluentur. Exaltabo te, dictum est, notum te faciam predicando quod es. Nam quemadmodum putetur aliqua laude Deus altior fieri, cum diuina perfectio non possit augeri? Rex meus professio fidei est, quoniam ab ipso se dicebat regi, cui se nouerat  pura mente famulari. Benedicere nomen eius est in seculum, hic illi per psalmodie gratiam supplicare; quod qui dignus est facere, et in illa eum merebitur eternitate laudare. Sic enim sequitur, Et in seculum seculi, ubi iam nullus est finis; sed quod feliciter incipitur, perpetua iucunditate seruatur.

uers. 2. BETH. Per singulos dies benedicam te, et laudabo nomen tuum in seculum et in seculum seculi. Superius dixit: Exaltabo te, Deus. Et ne forsitan humana negligentia semel crederet esse faciendum, necessarie commonitum est, per singulos dies: ubi reuera mutua sibi alternatione succedunt. Sed qui hic per istos singulos dies benedicit Dominum, ibi in illo eterno uno die qui uenturus est, cum beatis continua exsultatione laudabit. Ad reliqua uero uerba huius  uersus quoniam sunt similia, superior expositio dicta sufficiat.

uers. 3. GIMEL. Magnus Dominus et laudabilis nimis, et magnitudinis eius non est finis. Miranda complexio, uera predicatio, sic laudare Dominum, ut quantum est magnus, non estimes explicandum. Sensus enim totius creature deficit, et adhuc illa retractatio semper excrescit. Nam sicut nullo loco clauditur, ita nec eloquentia quamuis amplissima eius possunt preconia terminari. uirtus inexplicabilis, pietas incomprehensibilis, sapientia ineffabilis, cuius uera definitio est, finem in sanctis laudibus non habere. Et nota quia dum dicitur: Magnitudinis eius finem non esse, nunquam te precipit ab eius predicatione cessare. Nam et taciti gratias agimus, cum nos probabili  conuersatione tractamus. Qui cum nullis possit laudibus comprehendi, singulis tamen sermonibus indicatur, cum dicitur: Magnus nimis; et iterum, Magnitudinis eius non est finis. Qui definitionis quintus est modus; hic Grece dicitur , Latine ad uerbum, quando singulis uocabulis rem quam scire querimus, intimamus.

uers. 4. DALETH. Generatio et generatio laudabunt opera tua, et potentiam tuam pronuntiabunt.

uers. 5. HE. Magnificentiam maiestatis tue et sanctitatem tuam loquentur, et mirabilia tua narrabunt.

uers. 6. uAU. Et uirtutem terribilium tuorum dicent, et magnitudinem tuam narrabunt.

uers. 7. ZAIN. Memoriam abundantie suauitatis tue  eructabunt, et iustitiam tuam exaltabunt. uenit ad secundam narrationem, ubi species dominice laudis sacrato calculo prenotatur. Sed quamuis ista repetitio generationum infinitum tempus ostendere uideatur, quia Domini opera semper constat esse laudanda: tamen generatio et generatio ad duos magis debent populos applicari: una ad Hebreorum, que per signum circumcisionis electa est; altera que uenit ex gentibus. Ipse sunt enim que Domini beneficia susceperunt. Et merito dicuntur preconia ipsius canere, que ad eius deuotionis probantur munera peruenisse. Sed quoniam hec nouem, id est opera, potentia, magnificentia, 488 sanctitas, mirabilia, uirtus terribiliorum, magnitudo, memoria, iustitia, in modum propositionis hic dicta sunt, ut eisdem lineis consequenter  debeat laus dominica decantari; conuenit ut ibi de ipsis euidentius dicere debeamus, ubi et auctoritas iudicauit latius exponenda: que nos istis nominibus forsitan possumus appellare cataractas diuini eloquii, fontes uerborum celestium, ubera beata preconii, unde et humanum genus pia confessione reficitur, et angelis beatitudo sine fine prestatur. Que argumenta in summa ita arbitror esse definienda: Ratio que rei incomprehensibilis atque altissime summatim et breuiter in quantum ualet, non quantum est, efficit mentionem. Hinc enim nichil extrinsecus, nichil uerisimile, nichil proferri uidetur ambiguum; sed omnia talia procedunt, qualia et ueritas loquitur, et de ueritate dicuntur. In magnum quoque sacramentum hec nouem loca, unde laudes dominice  nascuntur arbitror apprehensa; ut Trinitatis honor tertio in se triplicato numero possit agnosci. Iste quoque numerus continetur et in codicibus sacris, quos sancta Domini legit et ueneratur Ecclesia; id est in Octateucho [mss. A., B., F., Pentateucho], in Regum, in Prophetis, in Psalterio, in Salomone, in Agiographis, in Euangeliis, in Epistolis apostolorum, in Actibus apostolorum cum Apocalypsi. Sic numerus iste celestium rerum commemoratione fecundus est.

uers. 8. HETH. Misericors et miserator Dominus. Tertia narratio que superest, introitur: in qua loca illa argumentorum latius exsequitur, que in secunda parte breuiter intimauit; ea nunc singillatim mente sollicita perquiramus. Ab operibus Domini fecit initium,  ut miserator dicatur. Nam quod misericors dicitur, nature ipsius uirtus est; quod miserator, fragilitati nostre causa salutis est. Misericors est enim cum creat, quia nullis beneficiis prouocatur ut prestet, sed clementie sue dispositione uniuersa facit ad existentiam peruenire. Miserator quoque est, cum res cadentes sua pietate reconstruit, quatenus qui per culpam corruunt, per gratiam subleuentur. Quis enim actibus suis meretur munera Domini Saluatoris, dum absolute legatur: Omnes peccauerunt et egent gloria Dei ? Misericors autem et miserator figura paronomasia est, que et denominatio dicitur.

Patiens et multum misericors. uenit ad secundum  argumenti locum, qui appellatur a potentia, quam non laudauit quod terras suspendit, maria cercuit, stellis celum depinxit; sed tolerantem dixit excessus humanos; ut qui puniri possent lege iustitie, probentur per patientiam Domini non perire, sicut legitur: Nolo mortem peccatoris, sed ut conuertatur et uiuat .

uers. 9. TETH. Suauis Dominus uniuersis, et miserationes eius super omnia opera eius. Tertius argumenti locus est a magnificentia. Quid enim magnificentius quam suauem esse uniuersis, qui tamen eum deuotis sensibus ipsius munere gustauerunt? Sicut Petrus apostolus dicit: Si tamen gustastis quoniam dulcis est Dominus . Dulcis enim dici non potest, nisi eis qui bona ipsius spiritualiter imbiberunt.  Quid iterum magnificentius quam miserationes supra omnes operas suas impendere, que eo gloriantur auctore? Dicat aliquis: Cur ergo damnandi sunt peccatores, quos eius creaturam esse non dubium est? Sed respice quia miserationes conferendas dicit supra operas Domini. Ipsum enim coronat, quod in nobis occulto iudicio gratia prerogante largitur; illud damnat quod diabolo machinante construitur. uis enim posita uerborum soluit absolutissime questionem. Opera enim Domini semper eliguntur, nostra uel diaboli sine dubitatione damnantur.

uers. 10. IOD. Confiteantur tibi, Domine, omnia opera tua, et sancti tui benedicant tibi. Quartus locus a sanctitate narratur. Ipsa est enim sanctitas quam superius dixit, ut ei sancti sui debeant confiteri, id  est boni angeli, dominationes, potestates, et principatus, uel iusti homines, et quidquid beatum esse cognoscitur. Sed quia omnes creature non sunt in intellectuali dignitate sublimes, ut iumenta, saxa, ligna, terra, uel his similia, quomodo illum poterit omnis creatura predicare? Confitetur plane in hoc quod est, dum suum glorificare facit auctorem, qui omnia admirabili dispositione perfecit; ut aut per se ipse creature laudent, aut per rationales substantias opera Domini ualde bona predicentur.

uers. 11. CAPH. Gloriam regni tui dicent, et potentiam tuam loquentur. Quintus a mirabilibus producitur locus. Quam mirabilis enim Deus, qui fecit celum et terram, eaque diuersis bonis stupenda uarietate compleuit! In paruis enim est mensura sufficiens,  in mediocribus equabile temperamentum, in magnis abundantia copiosa donorum. Et necesse est totum esse mirabile, quando uniuersarum rerum omnipotentem constat auctorem.

uers. 12. LAMED. Ut notam faciant filiis hominum potentiam tuam, et gloriam magnificentie regni tui. Sextus locus qui est a uirtutibus introitur. Hoc est enim quod in secunda parte dixit: uirtutem terribilium tuorum. Sanctis enim predicantibus [ed. predicatoribus] nota facta est potentia Domini et gloria regni eius, ne ignorata minus forsitan quereretur. Nota quoque facta est potentia eius, cum Petrus et Ioannes ex utero matris claudum ambulare fecerunt, dicentes: uiri Isrelite, quid miramini in hoc, quasi  nostra uirtute aut pietate fecerimus hunc ambulare ? Et paulo post dicunt: Quod in nomine Iesu Christi saluus sit factus. Nota etiam facta est potentia Domini, quando diuersas uirtutes apostoli inuocato eius nomine perfecerunt.

uers. 13. MEM. Regnum tuum, Domine, regnum omnium seculorum, et dominatio tua in omni generatione et progenie. uenit ad septimum locum, qui trahitur a magnitudine. Nam si magnum est ad tempus imperare, quanto magnificentius dominationis terminum non habere? Primum enim signum Domini de perpetuitate laudauit, postea de ipsius dominationis effectu. Sunt enim regna humana, sed non eterna; sunt et aliorum comparatione fortia, sed non diutius dominantia; et ideo perpetuitas ista commemoratur,  ne regnum tale putares, quale in mundo forsitan esse cognoscis.

uers. 14. SAMECH. Fidelis Dominus in omnibus uerbis suis, et sanctus in omnibus operibus suis. Alleuat Dominus omnes qui corruunt, et erigit omnes elisos. 489 Octauus locus aperitur, qui dicitur ab abundantia. Ipsa est: Memoriam abundantie suauitatis tue eructabunt, quam superius in antefata secunda parte memorauit. Fidelis ergo dicitur, quoniam sui aduentus promissa compleuit; et non in paucis, sed in omnibus uerbis suis. Quod reuera ipsi soli conuenit qui dixit: Celum et terra transibunt, uerba autem mea non preteribunt . Qui sicut uerax in promissionibus, ita et sanctus in omni sua operatione dignoscitur. Hoc quoque ad abundantiam Domini  non est dubium pertinere, quando eleuantur ruentes, absoluuntur rei, eriguntur elisi. Tunc enim recordatio suauitatis ipsius habetur, cum factorum talium uirtus aspicitur, et eructatur in laudibus eius, qui dignatus est de potestate diaboli eripere peccatorem. Et uide quoniam et hic due res Domino deputantur; ipse enim alleuat ruentes, qui adhuc minime corruerunt; ipse erigit elisos, qui iam ruinam sustinuisse noscuntur. Merito, quoniam ne cadamus ipso custode defendimur; ut uero prostrati surgere ualeamus, uirtute ipsius nichilominus subleuamur. Hec enim et talia per abundantiam suauitatis ipsius fieri posse non dubium est.

uers. 15. AIN. Oculi omnium in te sperant, Domine, et tu das escam illis [mss. A., B., illorum] in  tempore opportuno.

uers. 16. PHE. Aperis tu manum tuam, et imples omne animal benedictione. Ecce nonus locus intratur, qui dicitur a iustitia. Hic in his duobus et alio uersu qui sequitur latius explanatur; ut qui Dominum misericordem audiunt, iustum quoque iudicem contremiscant. Iustitie enim ipsius est, ut qui in ipso sperare non desinunt, ab ipso satietatis munera consequantur. Sed ista esca uniuscuiusque rei continentia debet intelligi. Alia enim corporaliter, alia spiritualiter expetunt gubernari; sed his omnibus una esca est largitas dispensata Creatoris. Et ne crederes semper dandum esse quod petitur, adiecit, in tempore opportuno. Multi enim petunt, sed feliciter differuntur.  Quapropter unum hoc assidue deprecemur, ut illa nobis Dominus propitius tribuat, que expedire cognoscit. Nos enim  quid oremus, sicut oportet, nescimus . Cognoscimus etiam in potestate ipsius omnia constituta, quando ipso manum aperiente, omne animal benedictione completur. Sed melius, ut hoc animal rationabilem creaturam debeamus accipere, quam reuera constat posse benedici.

uers. 17. SADE. Iustus Dominus in omnibus uiis suis, et sanctus in omnibus operibus suis. Manifestata est pars illa iustitie, quando ipsum quoque nomen cognoscimus esse memoratum. uie Domini sunt dispositiones atque uoluntates, quas, si uere intelligimus, semper iustas esse sentimus. Nam cum nos uerberat,  equitatem facit, quia peccatis digna restituit; et ideo dum nobis petimus parci, prius eius iustitiam confiteamur, et sic ab ipso exspectemus munere pietatis. Sanctus, et pium significat, et patientem, et bonorum omnium largitorem: quoniam quidquid ab illo efficitur, uirtutum laude completur. uie pertinent ad dispositiones. operatio ad effectum; sed hoc pro nostra imbecillitate diuiditur. Ceterum apud illum, hoc est uelle quod facere, hoc disponere quod iubere.

uers. 18. COPH. Prope est Dominus omnibus inuocantibus eum in ueritate.

uers. 19. RES. uoluntatem timentium se faciet, et orationes eorum exaudiet. et saluos faciet eos. Et hec quoque probantur ad iustitiam Domini pertinere. Proximus  dicitur propitius, iratus uero longinquus. Nam presentia eius semper et ubique est, sicut et in superiori psalmo dictum est. Si ascendero in celum, tu illic es; si descendero in infernum, ades , etc. Sed quoniam et illi inuocant, qui sua cupiunt desideria uana compleri, additum est, in ueritate, quod omnes superfluitates excluderet: quia solus ueraciter inuocat, quisquis ab eo petit, que ipse magis postulanda constituit. Reuera enim hunc exaudit, cui probantur profutura concedi. Nam quale est nimietatem precum exigere, quod importunum petitorem peniteat accepisse? sicut filiis Isrel contigit, quando regem sibi dari more gentium postularunt .

uers. 20. SIN. Custodit Dominus omnes diligentes  se, et omnes peccatores disperdet. Iam concluditur in breuitate pars illa iustitie, quia utrumque ad Domini pertinet equitatem, ut diligentes se custodiat, et peccatores pro eorum iniquitate disperdat. Quod autem dicit, omnes peccatores esse perdendos, illos significat qui in sua obstinatione persistunt. Nam qui se ad Dominum puro corde conuertunt, peccatores esse iam desinunt, sicut in alio psalmo dictum est: Beati quorum remisse sunt iniquitates .

uers. 21. TAU. Laudem Domini loquetur os meum; et benedicat omnis caro nomen sanctum eius in seculum et in seculum seculi. Expositis omnibus locis que laudem Domini generare ac producere censue  runt, nunc eius repetit breuissimam conclusionem; ut quod nullis libris, nullis ualet humanis uiribus explicari, mirabili compendio probetur esse conclusum. Laudem Domini os suum, id est cordis arcanum promittit effari, unde se propheta nouerat libenter audiri. Commonet etiam humanam carnem uniuersam Dominum benedicere Saluatorem; quod dictum constat per figuram synecdoche, id est a parte totum. Per carnem enim significat homines, sicut idem homines significat, quando solas animas dicit, ut est illud Exodi: Omnes autem anime que intrauerunt in Aegyptum, anime septuaginta quinque . Ipsa enim caro est que potest Dominum digna laude benedicere. Si quam uero partem supra ista que diximus, siue in futuris, siue in preteritis psalmis diligens  perscrutator inuenerit, que ad laudes Domini debeat applicari, ad supradictorum aliquem modum  non dubitet pertinere; nec accuset a nobis ad liquidum minime comprehensum, quod profitemur immensum. Hoc Aristoteles acer ingenio  emulatus, argumentorum secularium loca mirabili subtilitate collegit; ut sicut uniuersus sermo litteris, ita et illa complexione omnis humanitas prolata [mss. A., B., F., probata] sententia clauderetur. Hinc dialectici disputationes suas compendiosis collectionibus arctauerunt; hinc oratores uelut quedam flumina cucurrerunt, hinc pete decoris floribus ambiuntur; hinc satyrici, hinc historici, hinc comici tragicique ditati sunt, ut pene ab humana lingua uideatur exceptum, quod ab hac fuerit  complexione diuisum. Huic 490 rei Topica nomen imposuit. Topica uero sunt argumentorum sedes, ex quibus ad faciendam fidem uelut elementis quibusdam conficitur intentio disserentis. Quod legere atque tractare religio nulla condemnat, quoniam innoxie requiritur, quidquid sacris litteris non probatur aduersum.



Conclusio psalmi.

Audiuimus in uno psalmo breuiter complexa, que in Scripturis sanctis late diffusa sunt. Ubi enim non legitur aut opera ipsius, aut potentia, aut magnificentia, aut sanctitas, aut mirabilia, aut uirtus terribiliorum, aut magnitudo, aut abundantia, aut iustitia; ut merito dici possit supernum horreum, ubi talis entheca rerum probatur esse celestium. Solent  enim omnia simul non poni; laus autem Domini  sine aliquo istorum non potest inueniri. Sed cum hic formulam dominice laudis diligenter expresserit, significauit utique et sequentes psalmos ad eius sine dubio preconia pertinere, quibus talis regula complexioque premissa est. Nec putes fortuitum, quod septem psalmis laudes Domini continentur; hoc est forsitan quod in centesimo decimo octauo psalmo dictum est: Septies in die laudem dixi tibi . Ipsa forsitan septem candelabra sunt, sicut Apocalypsis refert, que ante Dominum lucent . Ipse septem Ecclesie ad quas liber Domini iussus est destinari. Ipse denique Spiritus septiformis, qui ipsas laudes celesti largitate  concessit . Quapropter exsultemus copiose dedisse nobis Dominum, quod eius auribus offeramus, tantum pura conscientia prebeatur. Nam quis dubitet grate suscipi, quod ipse sibi precipit immolari? O pietas immensa Creatoris! et laudari se iubet, et ne nostris delinquamus eloquiis, quemadmodum predicetur [ed., precipitur], ostendit. Non quod ille talibus indiguit, sed quia nobis hoc utile fuisse prospexit. Totum dixit, totum monuit, ne uelimus errare. Ad postremum et ipsam naturam humanitatis, ne fragilis periret, assumpsit. Sed consideremus, si qui tam ingentia dona suscipimus, peccare tante gratie debeamus.



PSALMUS CXLu.



Alleluia.

 Ecce iterum auribus nostris insonat celestis auctoritas, pulsatque Alleluia ianuas cordis, ne uacuis atque inanibus cogitationibus occupemur: quoniam otiosum tempus habere non decet militem Christi. Habet enim et lingua fructus suos; uberrima siquidem messis inde colligitur, si in laudes Domini pura mente moueatur. Spirituale membrum est, cum famulatur auctori; ipsam quoque animam commendat, dum ueritatem loquitur. Quapropter compleamus erem dulcissimis sonis; nam musica ista salutaris non solum mortalium permulcet auditum, sed etiam intellectum delectat angelicum.



Diuisio psalmi.

Cupiens propheta laudes Domini ex toto corde cantari [ed., cantare], primo ingressu dicit in hominibus  minime confidendum, ne aliquid ab eo peteretur tepide, si et alius crederetur posse prestare. Secundo pronuntiat totam spem in omnipotente Domino reponendam; et cum sit iste Dominus, ex factis suis pulcherrime definitur; ut gentilitas tam frequenti ratione conuicta, errores suos fideli deuotione derelinquat.



Expositio psalmi.

uers. 1. Lauda, anima mea, Dominum. Ne terrenis desideriis uoluntas otiosa uacaret, et in fatuis  curis mentis occuparetur intentio, dat sibi propheta salubre consilium, unde generalitati [mss. A., B., F., gentilitati] nouerat consulendum, ut anima laudaret Dominum, non sonus concrepantium labiorum. Sepe enim sic meditata proferimus ut peregrina  cogitatione translati, non nos sentiamus dixisse que loquimur. Est enim uirtus anime spirituali uigore flammata, per diuersa discurrens, que causas celestium siue terrestrium creaturarum indagabili ratione perquirit, modo se superis, modo inferis miscens. Sed ista quemadmodum se habeant, prout Dominus donare dignatus est, in libro Anime, qui in uariarum opere tertius decimus continetur, a nobis latius uidentur exposita. Quapropter animam suam Psalmista hortatur laudare Dominum, ut explosis cogitationibus superuacuis, in ipso tantum negotio totis uiribus occupetur.

uers. 2. Laudabo Dominum in uita mea, psallam Deo meo quandiu ero [mss. A., B., F., fuero]. Intueamur  quid sibi uelit ista repetitio. Prius imperat anime sue laudare Dominum, nunc acquiescens duplici se promittit ordine laudaturum. Laudare in uita est, in illa eternitate Domino confiteri, que uerius uita dicitur, quoniam nulla curarum pressura conteritur. Ideo enim laudabo dixit, ut futurum tempus ostenderet, quando angelis iustisque hominibus sors ista communis est. De ista uero presenti uita psallam dicitur, quod ad bonas operas  manifestum est pertinere. Sic ergo accipiendum est, ut illic perpetue, hic psallatur assidue. Nam et ipsum quandiu ero istud seculum significat, quia futurum erat, quando hic esse non poterat.

uers. 3. Nolite confidere in principibus, neque in filiis hominum in quibus non est salus. Celestis medicus  humana pectora prius mundat pestiferis curis, ut salutaria remedia competenter infundat. Dicit enim, nec in demonibus, nec in hominibus esse presumendum, qui salutem dare non possunt, quam iure proprio minime possidere noscuntur. Principes hic, spirituales nequitias debemus aduertere, de quibus dicit Apostolus: Quia non est nobis colluctatio aduersus carnem et sanguinem, sed aduersus principes et potestates tenebrarum harum . Filios hominum significat sine dubitatione mortales, qui salutem dare non possunt, quia debita morte succumbunt. Solus est enim Filius hominis, id est sancte uirginis, qui tribuat salutem, quoniam ipsum constat humani generis existere Saluatorem.

uers. 4. Exiet spiritus eius et reuertetur in terram  suam: in illa die peribunt omnes cogitationes eorum. 491 Causam reddit cur dixerit in hominibus non esse presumendum. Hic spiritum, animam debemus accipere, sicut ait in Euangelio: Pater, in manus tuas commendo spiritum meum . Egressa itaque anima de claustro corporis sui, in terram remeat caro defluens, unde sumpsit initium. Ideo enim addidit, suam, ut significaret inde fuisse procreatam, sicut legitur in Genesi: Fecit Deus hominem de limo terre . Mortis igitur tempore pereunt humane cogitationes, que se in diuersos ambitus semper extendunt: modo possessionibus studentes, modo diuitias congregantes, modo honores magnopere perquirendo. Sed hec omnia dispereunt, quando earum rerum uota frustrantur; sicut diuitem in Euangelio  legimus increpatum: Stulte, hac nocte auferetur a te anima tua: que autem preparasti cuius erunt ?

uers. 5. Beatus cuius Deus Iacob adiutor eius, spes eius in Domino Deo ipsius. Explosis noxiis cogitationibus, quibus humanum genus tanquam grauissimis morbis inficitur, propheta ad secundum uenit ingressum, in quo tanquam salutare poculum humanis mentibus porrigit ebibendum. Non enim tantum prohibuit inutiles presumptiones, sed etiam que fuerant appetenda premonuit. Dicit enim de ipsa cogitatione fieri beatum, qui sperat in Dominum. Iacob uero patriarcham ideo sepe diximus poni, quoniam post illam angeli luctam primus ipse appellatus est Isrel,  id est uir uidens Deum. Quod uocabulum ad omnes electos competenter aptatur. Adiutor enim ideo positum est, ut nos ad bonos nisus nominis ipsius intelligentia concitaret. Illis enim adiutor est, qui ipso donante uirtutum gradus ascendere bonis intentionibus enituntur. Sequitur, spes eius in Domino Deo ipsius, Ad superiorem sententiam pertinet ista prosecutio: quia Beatus est cuius spes esse cognoscitur in Domino Deo suo. Dicendo enim, spes, patientiam presentium significat, et desideria futurorum. Nam quodlibet istud in hoc mundo Christianus patiatur, eterne beatitudinis cogitatione reficitur. Sed quoniam esse poterat et cultoribus demonum spes in deo suo, singulis uariisque commatibus per unam speciem definitionis usque ad finem psalmi Dominum Christum  designat, in quo debeat spes esse fidelium.

uers. 6. Qui fecit celum et terram, mare et omnia que in eis sunt. Qui custodit ueritatem in seculum, facit iudicium iniuriam patientibus, dat escam esurientibus. Dominus erigit elisos. Diximus in psalmo centesimo quadragesimo quarto posita esse loca ex quibus laus dominica formaretur, nunc eadem commemoranda locis aptissimis estimamus. Ait enim: Qui fecit celum et terram, mare et omnia que in eis sunt; quod ab operibus eius laudem prodiisse non dubium est. Quid enim gloriosius, quidue potest esse magnificentius, quam celum et terram fecisse, et omnia que in eis sunt? Illud preterea quod dicit, facit iudicium iniuriam patientibus, dat escam esurientibus, ad iustitiam eius manifestum est pertinere, quando equitatem  suam hominibus [mss. G. et ed., omnibus], prout uult, iudicii sui dono concedit. Secunda autem est ista species definitionis que Grece dicitur ennematice, Latine notio nuncupatur. Non enim dicit substantialiter quid sit Deus, sed quid agat, uel quid egerit. Actus enim eius ex parte aliqua, quantum tamen ipse concedit, potest notitia nostra comprehendere, substantiam uero ipsius non preualet indagare. Dicit enim primum: Qui fecit celum et terram. Ipse est in quo spem suam debeant ponere Christiani. Sed licet celi et terre appellatione cuncta concluserit, addidit tamen, Et omnia que in eis sunt: ne quem alium putares uel minutissimarum rerum existere Creatorem. Sequitur, qui custodit ueritatem in seculum. Ipse est scilicet Dominus Christus qui dixit:  Ego sum uia, ueritas, et uita . Necesse est enim ut ille loquatur ueritatem in seculo, qui celestis ueritas approbatur. De hominibus autem qui sub peccato sunt, dictum est: Omnis homo mendax . Adiecit, facit iudicium iniuriam patientibus. Christus est uerus iudex et gubernator eternus, qui afflictos propter nomen suum uindicat, et miseretur innoxiis. Ipsi quippe sunt qui iniuriam, id est iniustitiam patiuntur, quando ueritatem predicantes, penis uehementibus affliguntur. Intulit, Dat escam esurientibus. Ipse enim dat escam esurientibus, qui Creator est mundi. Sed oportet nos escas spirituales expetere, ne sicut Iudei saturitatem solum uentris delectemur accipere. Dicit enim Amos  propheta: Ecce introduco famem super terram; non famem panis, neque sitim aque, sed famem audiendi uerbum Dei . Subiecit, Dominus erigit elisos. Nec hoc quoque dubium est, quia elisos erigat: nam cum diabolus elidat, Dominus subleuat. In ipso ergo ponenda est spes, qui non elidere, sed erigere consueuit.

uers. 7. Dominus soluit compeditos, Dominus illuminat cecos. Dominus diligit iustos, Dominus custodit aduenam. In hoc et sequenti uersu ille locus aptandus est: Memoriam abundantie suauitatis eius. Quid enim suauius quam ut misericordie eius facta memorentur, ut dicat: Dominus soluit compeditos, Dominus illuminat cecos, Dominus diligit iustos, Dominus custodit aduenam; pupillum et uiduam suscipiet, et uiam  peccatorum exterminabit? Soluit utique compeditos Dominus Christus, sicut in Euangelio dictum est: Nonne oportebat hanc filiam Abrahe, quam alligauerat Satanas decem et octo annis solui ab infirmitate sua ? Sed hoc non solum de uexatione immundi spiritus potest intelligi, sed etiam de omnibus uitiis, quibus mens nostra quasi quibusdam funibus illigatur. Nam sicut ligat diabolus qui peccata connectit, ita soluit Christus qui delicta dimittit. Sequitur, Dominus illuminat cecos. Omnes uitiosi ceci sunt, quia peccatorum obscuritatibus implicantur. Sed istos ille solus illuminat qui in Euangelio luto facto perunxit oculos , et contenebratum hominem ad gaudium perfecte sanitatis adduxit. De quo etiam dictum est: Qui illuminat omnem hominem  uenientem in hunc mundum . Addidit quoque, Dominus diligit iustos. Cuius est enim iustos diligere, nisi qui eos preualet in eternam beatitudinem collocare? Nam sicut diabolus affectat impios, ita Dominus diligit iustos. Subiecit etiam, Dominus custodit aduenam, id est qui de Babylonia ciuitate diaboli ad Ierusalem ciuitatem Domini Saluatoris aduenerit. Hunc custodit, si tamen in electorum 492 habitatione permanserit, sicut in alio psalmo dicitur: Incola ego sum apud te in terra, et peregrinus sicut omnes patres mei .

uers. 8. Pupillum et uiduam suscipiet, et uiam peccatorum exterminabit. Pupillus et uidua sunt, qui Dominum pura mente respiciunt, humanis solatiis destituti; hos recipit Christus suo munimine uindicandos.  Sed cum istos pro sua pietate receperit, diabolum, qui est uia peccatorum, exterminabit, id est a termino regni sui reddet alienum, quod unicuique impiorum in illa sancta iudicatione uenturum est. Sic istis decem sententiis preconialibus, in quo Domino debeat spes esse fidelium, abundanter ostensum est. Et ne forsitan putes esse contrarium, quod in superiori psalmo diximus nouem loca dominice laudis disposita: nunc autem in preconiis eius denarium calculum memorauimus esse decursum. Scias aliud esse argumentorum sedes, aliud definitionum regulas; ibi enim singula queque generali distinctione sunt posita, hic autem sub una specie definitionis uariis sententiis quid sit Dominus intimatur; et, siut  fieri solet, de uno loco argumentorum due definitiones pluresue collecte sunt.

uers. 9. Regnabit Dominus in eternum, Deus tuus, Sion, in seculum seculi. Hoc ex magnificentia Domini probatur intelligi. Quid enim magnificentius quam regnare Dominum Sion in seculum seculi, cuius regni non erit finis? Regnabit futurum tempus uidetur ostendere, quando iam in ipso corda nostra firmissima stabilitate consistunt. Modo enim in membris suis plenissime regnare non dicitur Christus, quia corda eorum interdum inanibus cogitationibus occupantur. Sed cum hoc mortale corpus induerit immortalitatem, et noxias istas cogitationes cum mundi istius amissione reliquerit, tunc perfecte in sanctis regnaturus est Christus, quando  Erit Deus omnia in omnibus . Cuius autem sit iste Dominus euidenter exponitur: Deus tuus, Sion. Sion Ecclesiam catholicam significare sepe iam dictum est, propter speculationem quam exhibet populo Christiano. Ipse enim et cum ea, et in eadem regnabit, qui est benedictus in secula seculorum.



Conclusio psalmi.

Contemplationis beneficio propheta circa finem quasi seculi constitutus, ubi iam mundi cognoscitur potius damnanda peruersitas, uniuersitatem docuit Domini laudibus occupari: ne caduca desideria quereret, que proxime finienda constaret. Sed cum illud tempus uenturum dicitur nobis, istud nostrum sine dubio nuntiatur. In mundi enim fine sumus,  quando eum non longo interuallo suscepta morte deserimus. Transeant a nobis cupiditates caduce, illecebre seculares abscedant, illud potius desideremus quod eternum esse cognoscimus.



PSALMUS CXLuI.



Alleluia.

uerba tituli sui subsequens textus exponit, ut peregrina locutione non egeat, quem declaratio proprii sermonis explanat; lege enim initium psalmi, et exposuisti titulum. Alleluia siquidem significat Laudate Dominum; quod sibi utrumque sic consona uoce respondet, ut titulum initium putes esse psalmi; initium uero psalmi titulum rationabiliter arbitreris. Quapropter confidenter atque hilares ingrediamur  hunc psalmum, cuius notitiam salutarem in ipsis quoque foribus absolute cognoscimus.



Diuisio psalmi.

Primo modo hortatur propheta populum deuotum laudare Dominum, qui humiles erigit, et superborum colla concidit. Secundo alacriter Domino dicit esse psallendum, qui supplicantibus beneficia profutura concedit, quoniam qui de suis uiribus presumunt, ei placere non possunt.



Expositio psalmi.

uers. 1. Laudate Dominum, quoniam bonus est psalmus; Deo nostro iucunda sit laudatio. Omnis opera humana mercedem sibi postulat debere retribui,  ut quod laboriose peragimus, spe propositi muneris consolemur. In laudationibus uero Domini actus ipse habet premium suum, quando ipsa erit retributio que nunc est exercitatio. Nam cum bonum sit Dominum predicare, inde unusquisque noscitur promissa dona recipere. Recipit plane, quando in illa angelica societate singulare fit munus sanctorum perpetuum Domini subire preconium. Laudemus ergo deuotione qua possumus, et hic illa beata dona meditemur. Quid enim felicius quam modo exercere, quod te speras in futura beatitudine posse peragere? Psalmus autem est, ut a maioribus traditur, organum musicum, sicut cithara, pandurium, aliaque que uocibus nostris dulcissima modulatione respondent; quod sepe diximus ad actus nostros probatissimos  pertinere. Quapropter laudationem Domini et psalterium in unam precipit uenire concordiam, ut sicut lingua Diuinitatis preconia dicimus, ita eum bonorum actuum operatione laudemus. Sequitur, Deo nostro iucunda sit laudatio. Diuinitati quippe est iucunda laudatio, quando actus nostri a sanctorum uerborum qualitate non discrepant. Nam quale est ut psalmus castitatem dicat, et cantor ab obscenitate se non subtrahat? Si humilitatem predicet, et narrator eius superbie flatibus intumescat? Quapropter non potest a Domino bene percipi, quod contraria inter se noscitur aduersitate luctari. Tunc est enim Domino iucunda laudatio, quando in unam societatem uox et uita conuenerint.

uers. 2. Aedificans Ierusalem Dominus, et dispersiones  Isrel congregans. Per hunc et duos uersus 493 alios qui sequuntur ex mirabilibus factisque gloriosis Dominus iure laudatur. Nam cum dicit: Aedificans Ierusalem Dominus, et dispersiones Isrel congregans. Qui sanat contritos corde, et alligat contritiones eorum. Qui numerat multitudinem stellarum, et omnes nomine suo uocat, de factis utique suis mirabilis approbatur. Ostenditur autem in primo uersu discrepantia Dominum non amare, quando eum constat dispersa colligere. Nam quemadmodum in nobis patiatur alios esse actus, aliam cantilenam, qui totius mundi populos in sanctam colligit unitatem? Sic enim de uiuis lapidibus edificat Dominus ciuitatem Ierusalem, quando dispersiones Isrel congregat, que in toto mundo habitare noscuntur, sicut in Euangelio  dictum est: Et mittet angelos suos cum tuba et uoce magna, et congregabit [ed., congregabunt] electos a quatuor angulis terre .

uers. 3. Qui sanat contritos corde, qui alligat contritiones eorum. Mirabile genus curationis edicitur, ut si restaurari uolumus, nosmetipsos uiuacissime conteramus. Sed ista contritio ad redintegrationem pertinet, ad soliditatem deducit; et quod supra omne bonum est, illum medicum introducit, qui eternam tribuit sospitatem. Sequitur, qui alligat contritiones eorum. Metaphora ab artificibus medendi, qui ossa fracta atque contrita quando solidare cupiunt, linteorum illigatione constringunt, ut in soliditatem pristinam ad locum suum redeuntia membra coalescant.  Sic celestis medicus penitentium corda graui afflictione contrita, quasi quadam fascia pietatis sue superducta constringit atque consolidat, et ad firmissimam spem sanitatis adducit, sicut et in quinquagesimo psalmo dictum est: Cor contritum et humiliatum Deus non spernit . Nam et ille publicanus qui pectus suum assidua percussione tundebat , ipsam in se contritionem probatus est effecisse, quam reo pectori non desinebat ingerere.

uers. 4. Qui numerat multitudinem stellarum, et omnes nomine suo uocat. Sed quamuis et istud ad litteram Domini potentiam uideatur ostendere, ut nobis innumerabiles stellas Diuinitati dicat esse numerabiles, earumque nomina propriis uocabulis nuncupari,  quoniam illi omnia comprehensibilia sunt, cui arena maris, et gutte pluuiarum, et capilli hominum dinumerati esse noscuntur: nam cum dicit, nomine suo, astrologos arguit, qui eas uocant nominibus alienis, ut ueneris, Mercurii, Iouis, Martis, Saturni, et his similia; illud tamen aptius est, ut ea magis intelligere debeamus. Superius enim dixerat: Contritos corde esse saluandos, quos iam post indulgentie medicinam stellas debemus accipere. Lucent enim uelut astra in nocte huius seculi, qui meruerunt in sanctorum numero congregari. Sed quamuis multos hic continere uideatur Ecclesia, illi tamen a Domino numerantur, qui regni eius participatione gaudebunt. Nam stellas, sanctos uiros nos posse intelligere Genesis locus ille testatur, qui ait:  Multiplicabo semen tuum sicut stellas celi . Et Salomon dicit: Iusti autem fulgebunt sicut stelle celi . Scimus autem a Domino nomina uocari posse sanctorum, quando eos in celo legimus esse conscriptos, sicut in Euangelio dicit: Nolite gloriari quia demonia subiecta sunt uobis; gaudete autem et exsultate, quia nomina uestra scripta sunt in celis .

uers. 5. Magnus Dominus noster, et magna uirtus eius, et sapientie eius non est numerus! In hoc et sequenti uersu a magnitudine, Domini laus decora cantatur. Dicendo enim, Magnus Dominus et magna uirtus eius, et sapientie eius non est numerus. Suscipiens mansuetos Dominus, humilians autem peccatores usque ad terram, magnitudo eius absolute declaratur.  Nam cum superius propheta per diuersas partes laudis excurreret, admiratione completus exclamat: Magnus Dominus noster! utique cuius nec facta numerari, nec laus preualet apprehendi: congregans dispersiones Isrel, sanans contritos corde, numerans multitudinem beatorum, et omnes nomine suo uocans. Quis enim possit comprehendere quanta sit de cunctis collecta laudatio, cum sit in unaquaque re mirabilis magnitudo? Dicendo enim, noster, culturas dementissime paganitatis excludit. uirtus autem magna, quia singularis, quia omnipotens, quia rerum omnium gubernator et conditor est. Sequitur, et sapientie eius non est numerus. Hic numerum pro fine debemus accipere, quia omnia calculus que sunt numerat et definit. Sapientia uero Dei quemadmodum  potest habere numerum, que auctor calculi esse cognoscitur? Nam si numerari posset, iam uideretur esse sub numero. Quod si nec ipse numerus totus a nobis potest sciri, quomodo, qua ratione preualet diuina sapientia comprehendi? Creaturis enim suis incomparabiliter potior est Creator, et ideo ueraciter dictum est: Sapientie eius non est numerus. Nam de his que creauit, Sapiens dicit: Omnia in mensura, numero et pondere Deum fecisse .

uers. 6. Suscipiens mansuetos Dominus, humilians autem peccatores usque ad terram. Mansueti sunt quos superius dixit tribulatione contritos et afflictionis consuetudine patientes. Et intuere quam pulcherrima sit facta diuersitas. Mansueti suscipiuntur in celum, superbi deiiciuntur in terram, ut per mutationem  uicariam unde humilis leuatus est, ibi superbus corruat, et unde Satanas elatus cecidit, fidelis homo subleuatus ascendat.

uers. 7. Incipite Domino in confessione; psallite Deo nostro in cithara. uenit ad modum secundum, ubi hortatur herentes, impellit dubios, increpat negligentes. Incipite enim illis dicitur qui adhuc tacere noscuntur. Domino in confessione, subaudiendum est, cantate. Sed ista confessio laudem monet, et probitatis actionem hortatur. Cithara enim significat uirtutes morales consona operatione precinentes, que tunc ueram citharam reddunt, quando se federata societate coniungunt. Nam sicut integra lyra dici non potest cui aliqua chorda subtrahitur, sic ne uir sanctus perfectus estimatur, cui uirtus ulla minuitur.

 uers. 8. Qui operit celum nubibus, et parat terre pluuiam. Qui producit in montibus fenum et herbam seruituti hominum. In hoc et sequenti uersu denuo Domini opera memorantur. Dicit enim: Qui operit celum nubibus, et parat terre pluuiam. Qui producit in montibus fenum et herbam seruituti hominum. Qui dat iumentis escam ipsorum, et pullis coruorum inuocantibus eum. Quid enim potentius quam Creatorem creaturis suis competenti modulo subuenire? Frequenter 494 autem Scriptura diuina hanc speciem definitionis amplectitur, ut per id quod Dominus operatur, uirtus eius potestasque monstretur. Quod nunc per istum et alium uersum consequenter efficitur. Nam cum superius posuisset: Incipite Domino  in confessione, nunc cui Domino sit confitendum euidenter ostendit. Sed quamuis ista et ad litteram bene uideantur intelligi, melius tamen si allegorice dicta sentimus. Celum hic sanctam prophetiam congruenter aduertimus; hanc diuina prouisione similis nubibus tegit obscuritas, ut sensus nostros incitet ad querendum, dum gratius accipitur, ad quod fatigato desiderio peruenitur. Sequitur quid nubes iste parturiant, scilicet ut copiam uideantur prestare pluuiarum, hoc est diuine predicationis fontes irriguos. Sed cui terre hec pluuia paratur, utique sitienti. Ille enim uerbum Domini efficaciter suscipit, qui se ad audiendum superno munere desideranter obtulerit. Nec uacat quod dixit, parat, quia nisi ille eam preparauerit, nullus ad ipsam potest suis meritis  peruenire. Sequitur, Qui producit in montibus fenum et herbam seruituti hominum. Hoc quoque spiritualiter accipiendum est. Montes significant uiros sanctos, in quibus Dominus fenum herbamque producit, unde simpliciores in Ecclesia catholica tanquam simplicia iumenta pascantur. Fenum pertinet ad predicationes robustas, herba ad monita molliora. Fenum siquidem fuit, quando dixit Apostolus: uolo omnes homines esse sicut meipsum . Herba: Qui se non continet, nubat . Et iterum, uolo adolescentulas uiduas nubere . Et rursus, Lac uobis potum dedi, non escam . Ista enim minora precepta herbis merito comparantur. Nam quod dicit, seruituti hominum, significat usui humano deputata. Unde absolute cognoscitur, superiora  que dicta sunt, ad homines esse referenda.

uers. 9. Qui dat iumentis escam ipsorum, et pullis coruorum inuocantibus eum. Iumenta ecclesiasticos significant greges, qui competenti refectione pascuntur, alii lacte, alii cibo solido, prout dispensatori uisum fuerit, qui solus nouit que sunt profutura prestare. Corui sunt irreligiosi uiri, qui peccatorum nigredine inseparabiliter uestiuntur, nec aliquo splendore conuersionis elucescunt. Pulli uero coruorum  celesti rore uescuntur, et adhuc paternas escas, id est cadauerum fetores beneficio etatis ignorant. Quapropter paganorum filiis atque peruersorum dat escam, quia paternam uitam innocentie munere non sequuntur. Et uide quid addidit, inuocantibus eum: quoniam soli ipsi  eum inuocant qui regulas Scripturarum nulla heretica prauitate subuertunt. Hoc nisi ad homines referas, inuocare Dominum, quemadmodum potest pullis conuenire coruorum?

uers. 10. Non in uiribus equi uoluntatem habebit, nec in tabernaculis uiri beneplacitum est ei. Postquam narrauit illa que fecit Dominus, nunc dicit que ei possunt omnimodis displicere. Equus ad superbiam plerumque ponitur indicandam; nam et ipsum animal ceruice presumens, frenis semper incumbit, et ad cursus rapidos spumosa concertatione festinat. Huic superbus homo atque pretumidus comparatur, cui Diuinitas non potest esse placabilis, quia mansuetos eligit et deuotos, sicut et alius psalmus dicit: Fallax equus ad salutem . Et alibi:  Hi in curribus, et hi in equis; nos autem in nomine Domini Dei nostri magnificabimur . Tabernacula uirorum infidelium sunt conuenticula dementium paganorum, que se in culturas pessimas semper extendunt. Respice uim uerborum, quia uirorum dixit tabernacula, non diuina, id est presumptiones illicitas, quas sibi audaces homines propria uoluntate constituunt. uir enim et in malo ponitur, sicut est illud: uirum sanguinum et dolosum abominabitur Dominus .

uers. 11. Beneplacitum est Domino super timentes eum, et in eis qui sperant super misericordia eius. Superius dixit qui ei poterant displicere, nunc dicit quales sint illi qui placent. Amat itaque eos Dominus qui eum formidant, sed non timore degeneri.  Multi enim timent; sed quia desperant de misericordia eius, minime diliguntur: sicut Iudas, qui post timorem culpe recognite, non supplicandum, sed desperandum potius estimauit. Ille enim timor Deo probatur acceptus, qui cum amore maximo et pia presumptione coniungitur. Timeat ergo unusquisque ne peccet, amet ut supplicet. Nam si rogaturus non est, hoc facit et ille qui non timet.



Conclusio psalmi.

Et hunc quoque psalmum ad finem seculi pertinere non dubium est, quando dispersiones Isrel in unum populum congregantur, ut fiat unus grex et pastor unus . O beatum tempus, quando lapides illi uiui pretiosiores omnibus margaritis in celestem fabricam et eternam beatitudinem  colliguntur! Tunc unicuique sanctorum erit dulcissimus labor suus, quibus pariet luctus consolationem, persecutio eternam requiem, paupertas pia dabit regna celestia, et quidquid hic grauiter pertulerunt, ibi se talia sustinuisse gaudebunt. Dona, Domine, hic patientiam malorum, ut illic facias nobis gaudium esse perpetuum.



PSALMUS CXLuII.



Alleluia.

Ad consuetum quidem Alleluia reuertimur, sed hoc nullatenus repetere fastidimus: gustus qui semper appetitur, auditus qui non habet tedium, intellectus qui sine labore percipitur. Cuius uerbi tantus honor est, ut cum sit in Hebrea lingua reconditum,  nullo tamen constet alio sermone translatum. Hoc Grecus, hoc Latinus, hoc Chaldeus, hoc Syrus, hoc Persa, hoc Arabs, hoc tenet natio cuncta terrarum; et quidquid est deditum Diuinitati, dignitatem huius nominis pia deuotione ueneratur. Nulli absonum, nulli uidetur absurdum; sed omnes celebrant gaudia sua huius nominis suauitate prolata. Hoc ergo pura mente cantemus, totisque in eo uiribus occupemur; ut sicut corporeis auribus dulcissimus sonus redditur, ita et cordis sinceritate proferatur.



495 Diuisio psalmi.

Primo capite propheta ad Ierusalem, id est supernam breuiter loquitur ciuitatem, ut secura iam  reddita in ciuibus suis, Dominum debeat iugi exsultatione laudare. Secundo mysticis allusionibus latius enumerat, quanta populo suo pius miserator indulserit.



Expositio psalmi.

uers. 1. Lauda, Ierusalem, Dominum; lauda Deum tuum, Sion. Psalmus hic a primo uersu usque ad finem potentiam Domini predicandam commemorat, quod psalmi ipsius relatione cognoscis. Ierusalem  interpretatur uisio pacis, que proprie ad illam ciuitatem pertinet que uitiorum et scandalorum consortia non habebit. Sed ista uisio pacis erit Domini contemplatio Saluatoris, quam nemo alter merebitur, nisi qui ab uniuersa mentis perturbatione liberatur. Unde merito hec  duo nomina future illi conueniunt ciuitati, adepti premii munus, et uocabulum sublime pastoris.

uers. 2. Quoniam confortauit seras portarum tuarum; benedixit filios tuos in te. Patenter causa future beatitudinis indicatur. Nam cum res ista multorum prophetarum ore promissa sit, lucidissime tamen presenti narratione declaratur. Cum enim seras confirmatas dicit esse portarum, clausas ianuas beate ciuitatis ostendit. Sera enim a sero dicta est, quo tempore in ostium mittitur, ut intrandi licentia denegetur. Quod illo tempore accidet quando sponsus intrauerit, sicut in Euangelio de uirginibus dicit: Et que parate erant, intrauerunt eum eo ad nuptias, et clausa est ianua . Clausa scilicet non ad custodie penam, sed in beatitudinem sempiternam:  quia nec inde quisquam ulterius sanctus exibit, nec aliquis postea nouus intrabit. O beatitudo secura iustorum, que tali lege probatur suscipi, ut nunquam possit amitti! Merito, quoniam ciuitas illa contuibilem Deum intus habet; et ideo nemo inde desiderat egredi, quia preter ipsum simile nil preualet intueri. Sequitur, benedixit filios tuos in te. Magna est quidem benedictio filiorum, sed multo gratior, quando inter uiscera materna prestatur. Quale est enim matri semper uidere florentes filios suos? Quale filiis genitricis gratiam iugiter contueri? Ideo enim dictum est, in te, quia nunquam ab illa Ierusalem exire poterunt, qui eterno munere consecrantur.

uers. 3. Qui posuit fines tuos pacem, et adipe frumenti  satians [mss. A., B., F., satiat] te. Ciuitas illa magna inestimabilis, sub quanta laudis breuitate descripta est! Nam quid illa prestantius dici potest, cuius fines pacis munere terminantur? Unde absolute colligi potest, quia eterna tranquillitate perfruitur, quod intus habitare monstratur. Contra quidquid preter ipsam contigerit esse, gehenna est; et sicut beata Ierusalem pacem possidet, sic infelix Babylonia dolorum pugnam procul dubio sustinebit. Unius enim partis definitione, alterius cause euidenter prodidit qualitatem. Hoc schema dicitur emphasis, que significat etiam id quod non dicit. Sed quemadmodum pax ista proueniat, consequenter exponitur, dum fideles Christi Domini contemplatione saginantur. Adipem quippe frumenti dicit ipsam  contuibilem Deitatem, unde sic iustorum sensus reficitur, ut omnem satietatem superare noscatur. Ipse est uerus panis, qui de celo descendit . Nam si nos hic corporis sui participatione reficit, quemadmodum ibi satiabit, quos toto lumine sue deitatis impleuerit? Reuera secura pax et inuiolata tranquillitas, quando indigentia nobiscum ulla non litigat, nec aliquem lassitudo defatigat, non frigus contristat, non esuries grauat, et cetera que hic nostre imbecillitati bellum semper infligunt. Ibi autem corporis animeque talis est societas, ut nulla inter se aduersitate discordent, sed sibi utraque gloriosa uoluntate consentiant.

uers. 4. Qui emittit eloquium suum terre, uelociter currit sermo eius. Descripta ciuitate futuri seculi,  propheta uenit ad secundum caput, in quo munera hic nobis conferenda predicit, ut ueritas tunc future rei per beneficia presentia iam possit agnosci. Eloquium Domini uerbum Patris est, quod ad terras descendit, quando humilitatem pie incarnationis assumpsit. Emittit, prophetie spiritu presens tempus ostendit, quamuis hoc de futuro dicere uideretur. Sed cum dicit, emittit, non minorem prodit, sed concordiam sancte unitatis ostendit. Huius enim omnipotentis uerbi sic cucurrit sermo uelociter, ut sancte Trinitatis agnitio celerrima mirabili mundum uelocitate compleuerit, idolorum culturas ueritatis ipsius manifestatione conuertens.

uers. 5. Qui dat niuem sicut lanam, nebulam sicut cinerem spargit.

 uers. 6. Mittit crystallum suum sicut frusta panis: ante faciem frigoris eius quis subsistit [mss. A., B., sustinebit]? Postquam aduentum Christi Domini prophetauit, nunc quid eius beneficia prestent per allusiones tropicas consequenter exponit. Que figura dicitur parabole, quoniam res sibi genere dissimiles comparantur. Hec igitur omnia, nix, nebula, crystallum, frigus, mala sunt huius seculi, que peccatorum gelu mortalia corda constringunt, et in stupore saxeo faciunt permanere, nisi Domini calore soluantur. Sed uideamus quemadmodum singulis rebus competens medicina prestetur. Dicit enim: Qui dat niuem sicut lanam. Dat facit significat, sicut uulgo dicimus: Dedit nobis indicium, quando aliquid monstratum atque edoctum esse declaramus. Quapropter  facit niuem sicut lanam, ut quod ante frigoris acerbitate gelatum est, in laneam mollitiem perducatur. Quod fit utique, quando frigidissima peccatis corda mortalium ad ardorem satisfactionis adduxerit. Nix enim est homo cum recedit a Domino; lana cum ad eius meruerit uenire medicinam. Nebula idem significat omne peccatum, quod semper caliginosa obscuritate peragitur; sed uelut cinis, Domino prestante, dispergitur, dum eius cumulus confessionis gratia dissipatur. Crystallum uero est in modum uitri per numerosas hiemes glacies condurata, et in duritiam saxi liquens admodum perducta substantia. Cui obstinati peccatores merito comparantur, qui algore perfidie constricti, per dies singulos congelescunt. Hos quoque Dominus uelut frusta panis emittit, quando  496 conuersos sua facit predicare magnalia, unde populus esuriens celesti pane uescatur. Frusta enim partes dicimus corporis alicuius. Significant quippe doctrine diuersa dona, que ex peccatoribus in sanctis suis Dominus sepius monstrare dignatus est. Sequitur, ante faciem frigoris eius quis subsistit? Ante presentiam frigoris eius dicitur, non quod ab ipso ueniat, sed quod forte fieri permittat. Quale est illud: Indurauit Deus cor Pharaonis . Et alibi: Ego Dominus faciens bonum, et creans malum . Quapropter ante illud frigus, quod ipse non remouet, nemo ualet subsistere, quoniam potest homines pigra fatuitate damnare. Exaggeratur enim periculum, ut liberationi gloriosissime maior gratia debeatur.

 uers. 7. Mittit uerbum suum et liquefaciet ea; et flauit spiritus eius, et fluent aque. ueniente uerbo nulla obscuritas, nullum frigus, nec ipsa quoque debet desperare duritia: quoniam resoluta malis suis que uocata fuerint, perducuntur in saluberrimum liquorem. Sic que exstiterant peccatorum gelu constricta, pietate Domini defluunt in medelam, sicut et alibi dictum est: Nec est qui se abscondat a calore eius . Nam spiritu eius quasi austrino flatu duritia periculosi frigoris euanescit, dum acerui scelerum dissoluti, in humilitatis gratiam tabida colla deponunt, et in liquores saluberrimos adducti, spiritualis beneficii fluenta profundunt. Sic factum est de persecutore Saulo, sic fit hodieque de plurimis, ut qui modo sunt obstinata  uoluntate sicci, fiant postea fluxu predicationis irrigui.

uers. 8. Pronuntians uerbum suum Iacob, iustitias et iudicia sua Isrel. Per Iacob et Isrel significatur Ecclesia. Hec enim duo nomina unius exstitere persone, sicut ex duobus populis factus est unus, qui et Isrel bene dicitur, et Iacob proprie nuncupatur. Nam et modo Isrelita est quicunque fidelis est, et ante Iacob fuit qui Domino pura deuotione complacuit. Ipsi enim uerbum suum, ipsi noscitur pronuntiasse iustitias.

uers. 9. Non fecit taliter omni nationi, et iudicia sua non manifestauit eis. Hic uersus sic uidetur intelligi, quia licet omnes gentes religio Christiana complexa sit, nulli tamen facie ad faciem est locutus,  aut mare diuisit, aut manna pluit, aut tabernacula nube compleuit, aut holocausta ipsorum celesti igne consumpsit, et cetera que illi populo uisibiliter superno munere prestabantur. Nobis enim spiritualiter fiunt, que illorum oculis corporaliter apparebant.



Alleluia.

Permouere solet quod in fine quorumdam psalmorum Alleluia positum reperimus. Significat forsitan eos totos ad preconia Domini pertinere, nec alicuius alterius cause relatione permixtos; sed sicut a capite incipiunt, ita usque ad finem in laude dominica terminantur. Sed hoc asseuerare non possumus, quia in rebus talibus aliquid definire periculum est. Melius est enim altiora sibi hominem confiteri,  quam aliqua presumptione culpari; atque ideo quod de hac re uel de aliis nouitatibus  putauimus offerendum, in arbitrio sit legentis sequi quod eligit.



Conclusio psalmi.

Hactenus de istis quatuor psalmis, qui de laudibus Domini precesserunt, in conclusionibus eorum dictum est qua intentione formati sint, ut toti ad preparationem sequentium positi esse uideantur. Ordo enim ipse psalmorum dispositionem rerum noscitur indicare mirabilem. Decorum enim fuit, ut prius de preceptis diuini preconii; post, de mundi peruersitate fugienda; tertio, de congregatione Ecclesie diceretur; quarto, qui nunc finitus est  collecte Ierusalem precepit laudes Domini celebrare, que de mundi istius diuersis periculis liberata, in eterna requie noscitur constituta. Quapropter choro illi sanctissimo, et de mundi partibus aggregato, trina subnectit exsultatione gaudendum, ut in opere sanctissimo Trinitatis gratia ubique fulgeret.



PSALMUS CXLuIII.



Alleluia.

Pars ista orationis paucis quidem syllabis arctatur, sed cogitata semper extenditur. Nouitates enim suauissimas de se eiicit, cum eam acies mentis inspexerit. Nam dum a lectore dicitur, predicatio laudis est; cum a populo respondetur, hymnus est. Sic  una uoce peragitur tam diuersum mysterium, cum in ipsa nichil appareat immutatum. Subtiliter autem psalmus iste tractandus est, quoniam propheta per paucarum commemorationem omnes creaturas hortatur laudes Domini debere cantare, rationales et intellectuales per se; eas uero que sunt intellectu uel sensu carentes, per illas scilicet que opera Domini sapientissima consideratione collaudant.



Diuisio psalmi.

Considerans propheta in celestibus et terrestribus rebus omnes operas Domini contineri, prima parte celestia hortatur ad laudes; secunda uero allegoricis allusionibus terrena commonet, ut Dominum deuota mente concelebrent: unam causam probabilem utrisque subiungens, quia dignum est ut creatura suum  debeat laudare creatorem.



Expositio psalmi.

uers. 1. Laudale Dominum de celis, laudate eum in excelsis. Cum omnia celestia hymnos Domini iugiter profundant, perscrutandum est quare propheta illud primum admonet fieri, quod continue probatur impleri? Usus iste humanus est, ut cum uidemus in agro laborantes dicamus: Laborate; cum legentes, legite; cum fabricantes, fabricate; ut exhortatio ista ad augendum magis studium quam ad inchoandum aliquid dici posse uideatur. Sed que sunt ista de celis, que laudare prouocantur? Scilicet illa que ad contemplandum Dominum purissimo intellectu ipsius largitate ualentia sunt, 497 et perpetua caritate  succensa, auctorem suum suaui exsultatione concelebrant. Nam sicut sunt immortalia, ita nec eorum laudes aliquo fine clauduntur. In excelsis significat substantias digniores, quas merito sibi excelsas imbecillitas humana profitetur, quia carnis fragilitate deprimitur. Dignum est enim ut unaqueque res secundum percepti muneris modum suum laudet artificem.

uers. 2. Laudate eum, omnes angeli eius; laudate eum, omnes uirtutes eius. Quod angelus Greca lingua dicitur, Latine nuntius interpretatur. Sed cum ad aliquid perficiendum mittitur uirtus celorum, ab officio suo hoc nomen assumit. Angelus enim ab officii dicitur nomine, non nature. Sequitur, laudate eum, omnes uirtutes eius. Hoc generale nomen est:  ibi enim concluduntur omnia que celestis militie dignitate grandescunt. Sed ideo forsitan hoc loco angeli uirtutibus sunt prelati, quia honorabilior estimandus est per quem Domini iussa complentur. Pulcherrime autem in laudibus Domini ab angelis fecit initium, qui inter creaturas estimantur eximii.

uers. 3. Laudate eum, sol et luna; laudate eum, omnes stelle et lumen. Sol, luna, stelle , etsi aliquo spiritu proprio regantur, tamen quia carnalibus oculis patescunt, inferiores esse uirtutibus que non uidentur, non absurda estimatione colligitur, quamuis celi speciem decoro lumine ornare uideantur. Nam illa ad que peruenit noster aspectus, licet sint lucida atque subtilia, tamen  corpora esse manifestum est: et necesse est ut illis cedant, que inuisibili uirtute subsistunt. Quapropter solem, lunam et stellas, siue per propriam rationem, siue per alias sensibiles et indicabiles substantias propheta laudare precepit Dominum, quia Creatoris beneficio existere meruerunt. Considerata enim tot lumina ingentes admirationes poterunt commouere, quando et mortales oculos uidere faciunt, et ipsa in tam splendida claritate consistunt. His rebus lumen generaliter adiunctum est, ut cetera in se lumen habentia, que dinumerata non sunt, tali complexione ad laudes dominicas incitaret.

uers. 4. Laudate eum, celi celorum et aque que super celos sunt. Quamuis in Genesi unum celum fabricatum esse legerimus, tamen eos plurali numero  et Paulus apostolus appellauit, qui refert  in tertium se celum raptum, ibique talia cognouisse que homini non licebat effari; et hic plurali numero nuncupantur, quod tali forsitan ratione concordat. Dicimus unum esse palatium, quod multis membris, multis spatiis ambiatur: ita forsitan et celi partes dicimus celos, dum complexio atque sinus eius unus esse monstretur. Aquas uero super celos esse Genesis refert; ait enim: Diuisitque aquas que erant sub firmamento, ab his que erant super firmamentum . Quod utrumque nimie laudis designat arcanum, ut et celorum tenuitas firma consistat, et aque supra ipsum posite, cum sint grauiores, nisi quando fuerint iusse, non defluant. Celi uero substantia, quamuis pura, lucida  atque egregia esse putanda sit, dignaque talibus ac tantis habitatoribus suis, tamen animal esse non comperi; et temerarium est ex opinione hominum dicere, quod celestium litterarum non tradit auctoritas. Aque uero que super celos sunt, ut arbitror, istas que depluunt esse non dubium est, testante Genesi: Cataracte celi aperte sunt, et facta est pluuia super terram quadraginta diebus et quadraginta noctibus , et cetera. Quod non adeo querere necessarium est, quando aut per se, aut per substantias rationales laudare Dominum omnia commonentur.

uers. 5. Laudent nomen Domini: quia ipse dixit, et facta sunt; ipse mandauit, et creata sunt. In hoc uersu ex operibus suis Dominum precipit esse laudandum.  Quid enim dignius quam ut creatura creatorem suum, id est conditio rerum proprium laudet auctorem? Et ut sententias philosophorum ueritatis ipsius uoce conuinceret, ait: quia ipse dixit, et facta sunt. Dicendo, ipse, Dominum significat Saluatorem. Ipse est enim uerbum caro factum, cuius iussione cuncta creata sunt, sicut ueritas Euangelii dicit: Omnia per ipsum facta sunt, et sine ipso factum est nichil . Et Apostolus ait: Qui est imago Dei inuisibilis, primogenitus omnis creature: quia in ipso condita sunt omnia in celis et in terra, uisibilia et inuisibilia, siue sedes, siue dominationes, siue principatus, siue potestates, omnia per ipsum et in ipso condita sunt . Quapropter philosophorum falsissima sententia conquiescat, qui mundum  putant ceternum Diuinitati per se existere potuisse. Dixit ergo quando ait: Fiat lux, et facta est . Mandauit autem significat constituit atque firmauit, sicut et alius indicat psalmus: Mandauit in eternum testamentum suum . Facta uero et creata habent aliquam distantiam si subtilius inquiramus. Facere enim possumus etiam nos, qui creare non possumus. Sed quoniam dixerat generale uerbum, addidit quod erat Diuinitatis proprium, quatenus sic facta intelligeres, ut creata esse sentires.

uers. 6. Statuit ea in eternum, et in seculum seculi; preceptum posuit, et non preteribit. Hic quoque locus potentiam Domini uirtutemque declarat, dicens: Statuit ea in eternum, et in seculum seculi; preceptum posuit, et non preteribit; ut dubium non  sit omnipotentem esse Dominum, quando que ille constituit, nulla mutabilitate uertuntur. In parte siquidem celestium rerum facta conclusio est. Sed cum legatur de futuro seculo: Erit celum nouum et terra noua , quemadmodum de isto celo dicitur: Statuit ea in eternum? Sed omnia Deo statuta esse non dubium est. Nam et homo ipse quamuis moriatur, Diuinitati statutus est cum resurgit; sic et celum et terra Deo permanent cum nouantur. Deposita enim  inclementia siue corruptibili qualitate, natura ipsa meliorata permanet, cum iussa fuerit in eternitate consistere, sicut et de corporis nostri permutatione dicit Apostolus: Dum corruptibile hoc induerit incorruptionem, et mortale hoc induerit immortalitatem .  Preceptum, legem dicit, siue conditionem, ut omnia sub ipsius potestate esse noscantur. Preterire autem non potest, quod omnipotens statuit, et ueritas repromisit.

uers. 7. Laudate Dominum de terra, dracones et omnes abyssi. Decursis celestibus substantiis, propheta uenit ad secundam partem, ubi terrena commonet, siue animata, siue inanimata, ut laudes Domini per naturas sapientissimas debeant explicare. Draco est sulcata squamis, in 498 modum serpentis producta nimis corporea magnitudo, qui naturali feruore succensus, in remedium temperamenti sui, aquosis speluncis inhabitat. Qui non humi repit, sed cum moueri placuerit, uolitare narratur. Huic ruptus [mss. A., B., raptus] elephas cibus est, qui uirtute  mirabili nexibus suis ita ingentium belluarum membra constringit, ut eis spiritum uitalem uelut muscis eripiat. Abyssorum uero, id est marinorum fluctuum considerata profunditas, uniuersos debet rationales ad laudes Domini concitare. Et respice ordinem dictionis: quia unam substantiam de sensibilibus, alteram de insensibilibus posuit, ut Dominus debeat omnium creaturarum uirtute laudari. Sed quoniam auctoritate Patrum diximus hunc psalmum hymnum esse beatorum, qui post huius seculi permutationem cantatur: dracones et abyssos personas hic truculentas et ualidas debemus accipere, que hic conuerse, in illa patria dominicis laudibus honorantur.

uers. 8. Ignis, grando, nix, glacies, spiritus procellarum,  que faciunt uerbum eius. Ignis, grando, nix, glacies per allegoriam  homines significant, qui in hoc seculo ex turbulentis et pessimis ad deuotionis tranquillissima studia peruenerunt. Denique uide quid sequitur, spiritus procellarum, qui faciunt uerbum eius. Qui faciunt uerbum eius, nisi qui ex tempestuosis et improbis ad confessionis ipsius gratiam uenire meruerunt?

uers. 9. Montes et omnes colles, ligna fructifera et omnes cedri.

uers. 10. Bestie et uniuersa pecora, serpentes et uolucres pennate. Montes significant homines pretumida potestate sublimes; colles, mediocres equalitate tractantes; ligna fructifera, qui ex duritia peccatorum conuersi, fructus morum intulere dulcissimos.  Cedri, absolute superbos significant et elatos; uestie, crudeles atque indomitos; uniuersa pecora, communem scilicet et infinitam plebem. Serpentes, uenenosos dicit et callidos. uolucres pennate philosophos significant, qui cogitationum suarum uelocitate naturas rerum discurrere consuerunt. De quibus omnibus generibus hominum Christus sibi electos parat, qui in illa resurrectione angelorum possint cetibus aggregari.

uers. 11. Reges terre et omnes populi, principes et omnes iudices terre.

uers. 12. Iuuenes et uirgines, seniores cum iunioribus. Reges terrarum frequenter diximus sanctos uiros esse, regentes corpora sua, qui carni proprie imperantes, eam non permittunt illecebras sue uoluntatis  implere. Omnes populi turbas significat, que ad Dominum numerosa simul uoluntate conueniunt. Principes, seculi potestates excelsas non indecenter aduertimus. Et ut nobiles intelligeres ac potentes, uide quid sequitur: et omnes iudices terre. Quod frequenter euenire cognouimus, ut subito mundi potestate derelicta, Domini diligant subire seruitia. Iuuenes dicit, qui etatis calore feruentes, ad modestie se temperamenta conuertunt. Seniores cum iunioribus permixtam significat etatem: quia de omni sexu, de omni etate potens est Dominus euocare quos eligit. Nam, ut hec omnia ad homines potuisses referre, uide quid sequitur.

uers. 13. Laudent nomen Domini: quia exaltatum est nomen eius solius; confessio eius super celum et  terram. Et hic quoque locus ex magnificentia ipsius et singularitate predicatur. Nam cum dicatur, quia exaltatum est nomen eius solius; confessio eius super celum et terram, sine dubio magnificentia ipsius in toto orbe declaratur. Sed usque ad hanc sententiam superiora suspensa sunt, ut laudet Dominum populus fidelis, in illa scilicet patria constitutus, qui iam peccatorum noscitur nexibus absolutus. Sequitur causa iustissima quare Dominus debeat predicari, utique quia exaltatum est nomen eius solius. Exaltatum est quippe, dum illi, sicut dicit Apostolus, Omne genu flectitur celestium, terrestrium et infernorum . Adiecit, confessio eius super celum et terram. Hic confessio laudem illam significat que illi post seculi istius innouationem ab omnibus rationabilibus  creaturis exsoluitur. Super celum et terram dixit, quia nec celestia nec terrena illis predicationibus possunt equalia reperiri.

uers. 14. Et exaltabit cornu populi sui; hymnus omnibus sanctis eius: filiis Isrel, populo appropinquanti sibi. Hic ex sanctitate Domini hymnus absolute profunditur. Nam cum dicit: Exaltabit cornu populi sui; hymnus omnibus sanctis eius: filiis Isrel, populo appropinquanti sibi, sine dubio sanctitas Domini muneraque laudantur, qui sanctos suos participatione sui muneris glorificare dignabitur. Et cornu pro potestate positum, sepe iam diximus, quod hic humiliatum est propter afflictiones et dolores, quos patitur populus fidelis; ibi autem exaltabitur, ubi omnis gloria manifesta prestatur: primum,  quia dexteram merentur; deinde cum Domino iudicabunt; tertio, in eternam pacem gaudiumque transibunt; ut merito exaltati dicantur, qui usque ad ipsius Domini contemplationem mirabili eius pietate perueniunt. Quod tunc fit  cum tradiderit regnum Deo Patri, cum euacuauerit omnem principatum, et omnem potestatem, et uirtutem . Oportet enim eum regnare, donec ponat omnes inimicos sub pedibus eius. Sequitur, hymnus omnibus sanctis eius. uox ista promissio est et totius beatitudinis summa perfectio. Nam quod merebuntur sancti, hymnus est Domini, quem tunc canunt quando et eterno munere coronabuntur. Isto enim percepto, ulterius nil egebunt; sed illic erit quidquid modo non ualet apprehendi: manna celestis,  satietas infastidibilis, incomprehensibile donum, assidue hoc agere, et in eo studio semper ardere. Hymnus est ergo sanctorum cantus in laude Domini constitutus, cui anima corpusque perfecta puritate consentit. Quem etsi hic modo uidemur dicere cupide, tamen non possumus sine defectione peragere. Adiecit, filiis Isrel, populo appropinquanti sibi. Quibus sanctis hymnus ille prestetur, ostendit, filiis utique Isrel, qui non solum genere, sed fide nomen istud habere declarantur. Illos enim Isrelitas uere dicimus, qui recte credendo, cordis lumine Dominum respicere meruerunt. Sunt enim Isrelite, qui mandatorum obedientia Christo Domino appropinquare monstrantur; illi enim ab ipso longe sunt qui eius iussa non faciunt. Nemo ergo illi proximus, nisi qui  et membrum ipsius est. Membrum enim a capite suo nescit esse separatum.

499 De Alleluia uero ultimo quod in superiori psalmo diximus, et hic debet intelligi: quoniam ipsa de uicino repetere, tedium magis quam intellectum generat audienti.



Conclusio psalmi.

Contueamur psalmum istum, quo decore, qua uirtute prefulgeat. Referuntur enim superne uoces, que adhuc nequeunt pro ista infirmitate corporalitatis audiri. Dicunt celestes creature laudem Domino, dicunt terrene substantie; et melodie cantibus agitur, ut Dominus creaturarum suarum consona exsultatione laudetur. In ipsis quippe primordiis opinabilem illam astronomie posuit disciplinam, quam seculi  doctores minutissime perquirentes, ita definiendam esse putauerunt: Astronomia est disciplina que cursus celestium siderum, et figuras contemplatur omnes, et habitudines stellarum circa se et circa terram indagabili ratione percurrit. Cuius operatione solemni annum dicunt quadrifaria temporum diuisione compleri. Hinc imbres fieri, hinc perhibent terrena procreari, hinc frigora uenire, hinc eris aiunt esse temperiem; et quidquid terris necessarium probatur, iussione Domini earum ministerio posse suppleri. Quam scientiam ueteres nostri non adeo refugiendam esse dixerunt, quandiu tamen esse cognoscitur disciplina, et motus astrorum naturali solemnitate perquirit. At ubi se in astrologie partem labilis error infuderit, et uitas mortalium de cursu  stellarum putauerit colligendas, tunc abominandi, tunc potius ceci sunt, cum se estimant preuidere que Creator nobis utiliter decreuit abscondere. Planetas etiam dicunt contra polum currere per certissimos meatus. Fabricam quoque celi, que semper rotabili mobilitate se sustinet, habere quamdam harmonie delectationem, que suauis et iugis est. Sed nos obsequia naturalium rerum ad auctoris referamus imperium, qui creaturas suas ipsa potentia sibi parere iubet qua fecit existere.



PSALMUS CXLIX.



Alleluia.

Hoc nomen in usu habere omnimodis commonemur, quando Nouo et ueteri Testamento cognoscimus  decenter aptatum. ueteri prelatum est in centesimo quarto psalmo, ubi Aegypti miracula et maris Rubri beneficia describuntur: hic nouo cantico docetur esse prepositum, ubi est totius religionis absoluta perfectio. Sic ubique positum est, quod semper constat esse dicendum. O nomen magna deuotione uenerandum, quod et angeli canunt, et in terris uota fidelium frequenter assumunt



Diuisio psalmi.

Superioribus psalmis innumeris admonitionibus laudes Domini propheta commendans, nunc etiam prima positione canticum nouum Christo Domino diuersis modis dicit esse cantandum, qui de toto orbe terrarum uniuersalem Ierusalem sua pietate  construxit. Secunda, gaudia sanctorum uirtutesque describens, uindictam peccantium gloriam dicit esse iustorum.



Expositio psalmi.

uers. 1. Cantate Domino canticum nouum: laudatio eius in ecclesia sanctorum. In hoc et in aliis tribus uersibus qui sequuntur, ex operibus Domini magnitudo laudatur. Dicendo enim: Cantate Domino canticum nouum: laudatio eius in ecclesia sanctorum, etc., ex operibus suis dicit esse predicandum. Nam propheta in hoc mundo tantum corpore constitutus, intellectu et fide in illa patria cum angelica multitudine miscebatur, in qua commonet populum beatum nouum canticum debere cantare. Canticum autem nouum est, sancte incarnationis arcanum, natiuitas  mirabilis, doctrina salutaris, passio magistra tolerantie, resurrectio spei nostre certissimum documentum, sessio ad dexteram Patris, uirtutem significans et potentiam singularem. Et ne crederes istam laudem ubicunque aut a quibuslibet posse celebrari, sequitur, laudatio eius in ecclesia sanctorum. Siue istam dicas, catholicam significat, que reuera sanctorum est; siue illam Ierusalem celestem, et ipsa sine dubitatione sanctorum est. Ecclesia enim interpretatur collectio, quod ad utramque referri posse non dubium est.

uers. 2. Letetur Isrel in eo qui fecit ipsum, et filii [mss. A., B., F., filie] Sion exsultent super regem suum. Isrel et Sion diuersa quidem uocabula, sed uirtus una sanctorum est; nam Isrel interpretatur  uir uidens Deum; Sion speculatio dicitur. Quod utrumque ad beatum populum pertinere manifestum est, qui letari et exsultare in Rege suo Christo Domino commonentur, quando ipsum uiderint omnipotentem, ipsum eterni premii largitorem, quem hic crediderunt in sua maiestate uenturum. Quis enim erit illius gaudii modus conspicere illum Dominum rerum, qui hic mori creditus est pro salute cunctorum? Mensuram quidem istius letitie iure nescimus, sed tamen ultra omnia bona esse confidimus, quod tanta ueritas pollicetur.

uers. 3. Laudent nomen eius in choro; in lympano et psalterio psallant ei. In superiori uersu in Domino Christo dicit esse letandum, nunc dicit in choro nomen Domini esse laudandum. In choro utique, qui  iam nullam patitur dispersionem, nullum tedium, nullum scandalum; sed meritorum probitate collectus, carissima semper unitate consistit. Sed qualis quantusque sit iste chorus alius psalmus exponit: A solis ortu usque ad occasum laudate nomen Domini . Chorus qui a mundi initio de numerositate gentium congregatur, et nisi in illa patria totus non potest esse collectus. Sequitur, in tympano et psalterio psallant ei. Tympanum et psalterium, probabiles hic actus esse dicimus, qui ad diuina munera referuntur, qui iam in illa patria non uidentur; sed tamen erunt, cum de eorum exsultatione gaudebitur. Nam quod hic contristat, ibi letificat; quod hic conterit, ibi nos erigit, sicut legitur: Beati qui persecutionem patiuntur propter iustitiam, quoniam ipsorum  est regnum celorum . Hec ergo 500 omnia siue tympanum, siue psalterium ibi psallum Domino, quoniam hic pro ipsius nomine exercitata uel tolerata noscuntur.

uers. 4. Quia beneplacitum est Domino in populo suo, et exaltabit mansuetos in salutem. Legitur quidem Creatori omnia opera sua in rerum conditione placuisse; sed pro rerum qualitatibus immutatis et penitere et gaudere legitur Deus, ut est illud: Penitet me hominem fecisse . Et in alio loco: Gaudebo super unum penitentem, quam supra nonaginta nouem iustos, non indigentes penitentia . Has enim permutationes Diuinitati ex nostra infirmitate tropicis allusionibus applicamus. Dicit enim: Quia beneplacitum est Domino in populo suo,  id est, quando illum fecerit perfecta suauitate gaudentem, quando angelis parem, quando reuera suum, quem tanto iudicauerit munere coronandum. Tunc enim erit beneplacitum, quando erit, sicut Apostolus dicit, omnia in omnibus . Mansuetos autem significat patientes, qui in hoc mundo diuersas tolerauere nequitias, sed pro Dei regno fuerunt sanctissima deuotione contenti. In salutem dicit, in uitam eternam, quam illis iustus Dominus in illa iudicatione restituet.

uers. 5. Exsultabunt sancti in gloria, letabuntur in cubilibus suis. Hinc usque ad finem psalmi uirtus Domini potentiaque predicatur. Quidem enim fortius quam tantam potestatem sanctis suis tribuere, ut de inimicis sumant, ipso largiente, uictorias? Sed  cum dicit: Exsultabunt sancti in gloria, letabuntur in cubilibus suis, introitur iam secunda positio, que continet gaudia sanctorum et potestatem Christo credentium. Sed intendamus nunc quomodo sanctorum exsultatio describatur. Gloria est bonorum actuum frequentata laudatio. De qua iusti letantur in cubilibus suis, id est in secreto pectoris; sicut Apostolus dicit: Nam gloria nostra hec est testimonium conscientie nostre . Ibi enim letantur, ubi solus ille cognoscit qui donare dignatus est. Letantur utique, quando sic bonum Dominum se habere perpendunt, ut reis donet ueniam, peccantibus gratiam, non merentibus gloriam sempiternam. Contra in hoc seculo stultus a se foras egrediens, exsultat in hominum fabulis, et mereri se putat, quod  eum sermo falsus exaltat. Est ergo sanctis disciplina gloriandi et modus gaudii, ut ad illum referantur bona qui tribuit uniuersa. Nam si mensura desit letitie, non est gaudium, sed ruina.

uers. 6. Exsultationes Dei in faucibus eorum, et gladii ancipites in manibus eorum.

uers. 7. Ad faciendam uindictam in nationibus, increpationes in populis. Intuendum est quam pulchra, quam sit utilis ista diuersitas. Superius dixit sanctos exsultationem suam habere in cubilibus suis, nunc dicit Domini exsultationes in eorum faucibus constitutas: significans, quoniam siue cogitatione, siue lingua laudare non desinunt, a quo eterna dona percipiunt. Transit quoque ad exponendam potestatem ipsorum, dicendo: et gladii ancipites in manibus eorum.  Anceps gladius est sermo Domini Saluatoris, de quo in Euangelio ipse dicit: Non ueni pacem mittere in terram, sed gladium . Anceps ideo, quoniam duo continet Testamenta. Primo enim a gentibus separauit Iudeos; postea segregauit et diuisit a totius mundi illecebris utique Christianos. Unus ensis, sed duas desecationes habet, quas populis electis distributa temporis opportunitate concedit. In manibus ergo dicit gladios istos esse, id est in potestate sanctorum; sicut legitur: Factus est sermo Domini in manu Aggei prophete . Hanc igitur potestatem beati suscipientes, cum Domino iudicabunt, sicut scriptum est: Sedebitis super duodecim sedes, iudicantes duodecim tribus Isrel . Nam uide quid sequitur,  Ad faciendam uindictam in nationibus, increpationes in populis. Ista enim tunc uere fiunt, quando cum Domino iudicabunt.

uers. 8. Ad alligandos reges eorum in compedibus, et nobiles eorum in uinculis ferreis.

uers. 9. Ut faciant in eis iudicium conscriptum: gloria hec est omnibus sanctis eius. Exponit quid ille gladius faciat bis acutus. Alligat reges terre in compedibus, unde liberum non sit exire. uincula quoque ferrea supra mundi nobiles ponit, ut et cum portantur sint grauia, et nexus eorum rumpere nulla uirtute preualeant. Hoc est reuera canticum nouum, ut illi pauperes qui in mundo fuere derisui, de principibus possint iudicare terrarum. Sequitur, Ut faciant in eis iudicium conscriptum, utique quod dicit Apostolus:  An nescitis quoniam angelos iudicabimus ? Quis possit estimare tale miraculum? quis tantam gloriam mente complecti, ut illos superbi et iniqui peccatores iudices patiantur, quos hic tanquam uilia pecora trucidandos esse putauerunt? Et ne forsitan solos apostolos iudicaturos putares, quibus hoc Dominus in Euangelio compromisit, adiecit, gloria hec est omnibus sanctis eius. Omnes enim cum Christo iudicant, qui eius regulis non repugnant: quoniam quidquid illi placitum fuerit, et ipsi pia uoluntate consentiunt. Sed quamuis sanctorum potestas et gloria multiplici relatione narrata sit, nullus tamen eorum plenissime habere omnia uirtutum premia reperitur. Solus est enim iehsu Christus, de quo Apostolus dicit: In quo habitat omnis plenitudo diuinitatis  corporaliter , id est substantialiter. Nam cum habeat Dominus omnia perfecte ac summe bona, dat unicuique prout uult; et ipse est omnium sanctorum  manifesta plenitudo .



Conclusio psalmi.

Subtiliter intuendum est quemadmodum precedens psalmus huic presenti et in laudis officio coniunctus, et quadam distinctione diuisus est. In illo enim ad preconia Domini omnes creaturas hortatus est, hic autem distinctius propriusque significauit Isrel nouum canticum debere cantare, et de proprio Domino letum fieri, qui eum fecit de gentium multitudine congregari. Commemoratur etiam potestas, que sanctis est in illa iudicatione tribuenda; ut uirtus  Domini in eorum gloria possit agnosci. Sic et officio laudis communis, et rerum ipsarum proprietate diuisus est.



501 PSALMUS CL.



Alleluia.

Ecce iterum salutaris ille preco remittitur, non de uictu carnali, sed de copia superna locuturus. Admonemur enim ciuitas Dei, ut de mundi ambitu congregata, et ore cantet et animo. Quapropter hoc Alleluia plenissima intentione cantemus, que uniuersam psalmodiam in excelsum culmen Domini dispensatione perduxit. Nam sicut ignis iste mortalis ad superiora festinans, comas rutilas erigit in cacumen, ita carmen istud paulatim crescens, ad celestia fastigia uirtutum gradibus euolauit. Quod si et nos cum  ipso, Domini dextera subleuante, animi deuotione conscendimus, usque ad ipsum salutarem finem uenire dabitur, qui nullis limitibus terminatur.



Continentia psalmi.

Psalmus iste leuatus ad illam concordem sanctorum omnium unitatem, diuisionem habere non debuit: quia finem totius operis perduxit ad uirtutem inseparabilis Trinitatis. Deinde uno sensu omnia percurrit, ut nec personam uideretur mutare nec causam. Quod schema dicitur hyrmos, quando series orationis tenorem suum usque ad ultimum seruat. Breuis est, ut fastidium non haberet; musicis organis plenus, ut spiritualibus thalamis redderetur aptissimus, et in cetu superne Ierusalem nuptiali dulcedine  cantaretur. Intentio uero eius ipsa est, ut Dominus de sanctorum congregatione laudetur, qui eos imagini sue restituens, fragilitatem fecit deponere carnis et sanguinis. Iam conformes glorie sue in illa beatitudine collocauit, ut bonorum omnium abundantia compleantur; de quibus dicit Apostolus: Qui benedixit nos in omni benedictione spirituali, ut essemus sancti et immaculati coram ipso .



Expositio psalmi.

uers. 1. Laudate Dominum in sanctis eius; laudate eum in firmamento uirtutis eius. Diligenter inspiciendum est liber iste Psalmorum qua suauitatis gratia terminetur, et quemadmodum respiciat ad principium suum. Dicit enim propheta, receptis in illa Ierusalem sanctis suis, Dominum debere laudare; scilicet  quibus ipse formam conuersationis ostendit. De quo dictum est: Beatus uir qui non abiit in consilio impiorum , etc. Ipsi sunt enim sancti, qui eodem largiente eius imitatores esse meruerunt. Sed qualis ueneratio sanctis debeatur, congruenter exponitur, ut non ipsi, sed Dominus debeat de eorum iustificatione predicari. Ille enim primo loco glorificari debet, qui predicanda concedit. Iustis autem habenda reuerentia est, quia diuina munera perceperunt. Sequitur, laudate eum in firmamento uirtutis eius. Firmitas uirtutis eius est, quia exitium pro omnium salute suscipiens, mortem ipsam cum auctore nequissimo potentie sue uirtute superauit, inferni claustra dirupit, hesitantes resurrectione sanauit, et firmiter credentes usque ad celorum regna perduxit.

 uers. 2. Laudate eum in potentatibus eius, laudate eum secundum multitudinem magnitudinis eius. Hic iam ex potentia et magnitudine sua Dominum precipit debere laudari. Ait enim: Laudate eum in potenatibus eius; laudate eum secundum multitudinem magnitudinis eius. Et quemadmodum debeat laudari, usque ad finem psalmi per mysticas allusiones consequenter exponit. Potentatus ipsius est, sicut in octauo psalmo dictum est: Omnia subiecisti sub pedibus eius, oues et boues uniuersas, insuper et pecora campi . Et Apostolus: Cui omne genu flectitur celestium, terrestrium et infernorum . Consideremus etiam qualis res populo beato quantaque precipitur. Sequitur enim, laudate eum secundum multitudinem magnitudinis eius. Quis, rogo, possit  eum laudare secundum multitudinem magnitudinis eius, cum in centesimo quadragesimo quarto psalmo dictum sit: Magnus Dominus et laudabilis nimis, et magnitudinis eius non est finis ? Sed uide quibus dicitur, et dubietas nulla remanebit, utique spiritualibus, et de ipsa potius laudis operatione ualentibus. Nam cum potentie Domini nullus sit finis, secundum magnitudinem suam predicatur, quando sine fine laudabitur.

uers. 3. Laudate eum in sono tube, laudate eum in psalterio et cithara. Hic instrumenta musica significabili modo ad aliquid ponuntur in ordinem, ut tuba concrepet Regi, psalterium canat Deo, cithara cum reliquis Sponso. Ista enim ibi non esse manifestum est, sed hec omnia mysticis allusionibus ad Christum  Dominum constat esse referenda. Tuba est corneis partibus adunatis, aut aliquo metallo productus tubulus, a patulo circulo inchoans, et desinens in angusto foramine. Hec spiritu retracto completa, terribili personatione dilatatur, que aut bellorum temporibus sumitur, aut regiis aduentibus apparatur. Psalterium uero est in modum cithare conuersa positio. Buccas enim quasdam sonoras ligni gestat in capite: ubi ab imo uenientes, chordarum sonos in altum rapit, et gratissima, quantum dicitur, modulatione respondet. Cithara enim igni quodam uentre inferius constituto, a summo chordarum filis uenientibus sonos recipit, atque in unam gratiam iucunditatis emittit. Que omnia humanis actibus comparata, figuraliter ibi dicuntur laudes Domini personare.

 uers. 4. Laudate eum in tympano et choro, laudate eum in chordis et organo. Isti quoque uersus  usque ad finem ad hymnos pertinent nuptiales. Tympanum est quasi duobus modiis solis capitibus conuenientibus supra eos tensi corii sonora resultatio, quod musici disciplinabili mensura percutientes, geminata resonatione modulantur. Chorus est plurimarum uocum ad suauitatis modum temperata collectio. Sequitur, laudate eum in chordis et organo. Quoniam preter psalmum et citharam  alia inueniri poterant, que chordarum tensionibus personarent, generaliter chordas posuit; ut omne ipsum instrumentum musicum Domini laudibus deputaret. Organum itaque est quasi turris quedam diuersis fistulis fabricata, quibus flatu 502 follium  uox copiosissima destinatur; et ut eam modulatio decora componat, linguis quibusdam ligneis ab interiore parte construitur, quas disciplinabiliter magistrorum digiti reprimentes, grandisonam efficiunt et suauissimam cantilenam.

uers. 5. Laudate eum in cymbalis bene sonantibus, laudate eum in cymbalis bene tinnientibus: omnis spiritus laudet Dominum. Ut illa superiora per allusiones quasdam de sanctis dicta deberemus accipere, ad ipsum quoque os hominis uenit. Sed consideranda est uerborum istorum facta discretio, ut cymbala bene sonantia, labia nostra debeamus accipere; que non immerito inter instrumenta musica posita sunt, quia et similitudo quedam est cymbalorum, et per ea uoces humane harmoniam reddere suauissimam comprobantur.  Harmonia est enim diuersarum rerum in unam conuenientiam redacta copulatio; quod et in uoce humana constat accidere, quando et tempora ipsa et syllabe ad unam uocis concordiam perducuntur. Cymbala ergo nostra sunt labia percussa ad sonum uocis distinctissime temperandum, que tunc salutariter sonant, quando in laudes Domini deuotissime commouentur. Cymbala quoque bene tinnientia, sunt ex permixtis metallis paruissime phiale composite, uentricula sua in lateribus habentes, que artificiosa modulatione collise, acutissimum sonum delectabili consonatione restituunt. Sed quoniam sanctissimus propheta uniuersa que dicta sunt, spiritualiter uolebat intelligi, aptissimo librum fine conclusit, omnis spiritus laudet Dominum. Non utique caro et  sanguis, non mundi ambitus, non illecebra secularis; sed illud quod est in natura rerum sublimius, hoc laudet Dominum; quod celestia utique sapit, quod eterna premia concupiscit. Quapropter uniuerso operi breuem perfectamque sententiam dedit, ut Dominum Saluatorem spiritualiter debeant cuncta laudare. His igitur decursis totius musice discipline assignata perfectio est. Flatus in tuba, pulsus in cithara, tinnitus in cymbalis, uox in choro, spirituali harmonia dulcissimus ille concentus, qui non auribus carneis auditur, sed contemplatione purissime mentis aduertitur. Nam commemoratio syllogismorum, sicut in primo psalmo cepta est, parili nobis fine claudatur. A categorico siquidem, qui est purissimus et princeps omnium syllogismorum, dedimus prout oportebat  initium: nunc etiam opus nostrum in ipso concludimus. Decet enim finem respondere principio suo, quando in litteris sacris debent sibi omnia conuenientia reperiri. Hic autem categoricus syllogismus est nobis taliter colligendus: Dominum laudet omnis spiritus. Quem debet laudare omnis spiritus, Deus uerus est. Dominus igitur Deus uerus est. Mirabile plane dicendi genus, ut ad illud reluctantem confitendo trahat, ad quod prius aliquis acquiescere respuebat. Ecce de grammatica et de etymologiis, de schematibus, de arte rhetorica, de topicis, de arte dialectica, de definitionibus, de musica, de geometria, de astronomia, et de propriis locutionibus legis diuine, seriem refertam esse monstrauimus, quantum Dominus prestare dignatus est, ut qui talia legerint,  gratanter agnoscant, et qui adhuc rudes sunt, planissime dicta sine offensione percipiant.



Conclusio Psalmorum.

Explicitus est decorus et mirabilis ordo Psalmorum, numero quidem mystico terminatus, sed sacris uirtutibus infinitus; solummodo illi ad dimensum cognitus, qui arenam maris, pluuiarum guttas, creaturarum omnium naturas dinumerabili quantitate complectitur. Sed quamuis a nobis ex toto comprehendi non possit, tamen utiliter queritur, quia perscrutatus semper copiosior inuenitur. Quanta enim adhuc hinc noua dicenda sunt, quantorum fidelium ingenia usque ad finem seculi curiosa sedulitate laborabunt. Sed tamen ista ueritas tunc plenissime dignoscenda  est, quando ipse Dominus contemplationem suam prestare dignabitur. Hic autem totus ordo Psalmorum, quantum humanum ingenium uestigare preualuit, duplici mysterio noscitur esse decursus. Primum, sicut auctoritate Patrum dictum est, Noui et ueteris Testamenti sacramenta complectitur. Septem quippe decades referuntur ad sabbatum, quod ad primam illam pertinet sine dubitatione culturam. Octo uero nostro tempori deputantur, qui resurrectionem Domini die octaua pia deuotione ueneramur. Secundo quoque, Domino largiente prospeximus, quod centum quinquaginta diebus superducto diluuio criminibus suis terra diluta est. Sic Psalmorum spiritualis abyssus peccatis inquinata corda mortalium usque ad iudicii tempus perpetua emundatione purificat; et fit  nobis ex ipso salutare diluuium, quod nostrum sensum delictis sordidum reddit ablutum. Quid enim in isto celesti armario Scripturarum diuinarum inuenire non possis? Genesim queras, hic quemadmodum fuerit mundus fabricatus exponitur. Prophetam dicas, quis de incarnatione Domini tanta locutus est? Euangelium cupias, passionem et resurrectionem Christi Domini innumeris locis euidenter ostendit. Apostolum uelis, audi doctorem, audi miserentem, qui et futura iudicia propter correctiones predicat, et pro peccatoribus frequenter exorat. Et ne longius differam, quidquid in celo, in terra, in mari, uel apud inferos agitur, si cautissime legas, omnia suis locis posita competenter agnoscis. Testis est Athanasii episcopi sermo magnificus , qui uirtutes Psalmorum indagabili ueritate discutiens, omnia illic esse probat, quecunque sancte Scripture ambitu continentur. Naturam quoque Dei, si fas est, duobus uerbis facit subintelligi: Ego hodie, que nullis libris, nullis codicibus preualet comprehendi, sicut et explicatum est quod breuiter dicitur, et ex aliqua parte sensibile quod tacetur. In secundo quippe psalmo Pater dicit ad Filium: Ego hodie genui te . In istis siquidem duobus uerbis subtiliter significat, quod humanum intellectum transcendere posse uideatur. Nouum et uetus Testamentum tanta proprietate complectitur, ut reuera spiritualem bibliothecam in hoc libro intelligas esse constructam. Nam si paradisus desiderabilis habetur, quod eum quatuor fluminum lapsus amenare  [ed., emanare] noscuntur, quanto beatior est anima que centum quinquaginta Psalmorum fontibus irrigatur. Nec solum intra hunc numerum diuina uirtus operata est, multa latius 503 patent, siue que pro parte intellecta sunt, siue que adhuc funditus ignorantur diuersa miracula. Nam et in illis centum quinquaginta tribus piscibus quos apostolorum retia de pelagi profunditate traxerunt , sanctorum numerus comprehensus exponitur. Et arca Ne in typum sancte Ecclesie trecentis cubitis in longitudine, quinquaginta in latitudine, et triginta in altitudine legitur fabricata : unde multa Origenes mystica  expositione tractauit. Quapropter indubitanter apparet Creatorem atque Opificem rerum, cum celestia cuncta terrenaque disponeret,  sub mensura, et numero, et pondere fecisse omnia quecunque creata sunt, sicut Sapientissimus dicit: Omnia in mensura, et numero, et pondere disposuisti . Nunc propter uirtutem memorie breuiter intimemus, que supra latius uidentur effusa. Primum meminisse nos conuenit quod de titulorum diuersa uarietate narratum est. Recordari etiam debemus personas in textu Psalmorum aptissime commutatas, conclusionesque eorum contra hereticos maxime fuisse formatas. uel quare alphabetum Hebreum ponatur in psalmis. Cur de partibus psalmorum unus confectus esse uideatur. Quare intercalares psalmi sint positi. Quare repetitio uersuum reperitur in psalmis. De interpretatione nominum Hebreorum. De his qui unifines appellantur. De quindecim  psalmis gradalibus. Quare penitentium septem psalmi esse doceantur. Quare lamentantium pro ciuitate Ierusalem cum lacrymis uerba funduntur. Quare ordo psalmorum in laudibus Domini fuerit terminatus; ubi quot modis predicitur exponitur, cum tamen preconia ipsius nullis libris, nullis possint humanis uiribus explicari. Sic uarietas ista Psalmorum, aut pretiosissimo lapidi topazio, aut pulcherrimo paueni congrue forsitan comparatur, qui toties diuersos reddunt colores corporis sui, quoties in eis defixus fuerit oculus intuentis. Hec, quantum Dominus prestare dignatus est, pro nostra mediocritate decursa sunt. uos autem, magistri, qui celestium litterarum copiosa lectione pinguescitis, parcite rudi, dimittite  confitenti, estote beneuoli. Difficile opus humanum reperitur, quod non patiatur aliquam questionem, Iacobo apostolo protestante: Si quis in uerbo non offenderit, hic perfectus est uir . Quod si nonnulli sacris litteris calumnias parant, quid infirmis non faciant, quos audacter accusant? Prolata semper ad animum dicentis aptanda sunt. Nam si omnia contentiosa altercatione destruere uolumus, piam deuotionem incauta potius contradictione damnamus. Sed iam tempus est ad Dominum corda conuertere, ad quem magis debet omnis intentio tendere, et laboris terminus peruenire.



ORATIO.

Tu, Domine uerus doctor et prestitor, aduocatus et iudex, largitor et monitor, terribilis et clemens,  corripiens et consolator, qui cecis mentibus donas aspectum; qui facis infirmis possibile quod precipis; qui sic pius es, ut assidue rogari uelis; sic munificus ut neminem desperare patiaris: dona quod te prestante bene querimus, et illa maxime que nostra infirmitate nescimus. Quod ex tuo diximus, suscipe; quod ex nobis ignoranter protulimus, parce; et perduc nos ad illam contemplationem ubi iam non possimus errare. Dona facere que te inspirante loqui presumpsi; dona compleri que alios obseruare commonui: ut qui prestitisti pium sermonem, probabilem quoque conferas tuis famulis actionem. Libera nos, amator hominum, ab illo periculo, ne, sicut dicit Apostolus, dum aliis predico, ipse reprobus inueniar . Quam infirmi sumus tu ueraciter  nosti; quali hoste deprimamur agnoscis. Te querit certamen impar, te expetit mortalis infirmitas: quia maiestatis tue gloria est, si leo rugiens ab infirma oue superetur; si spiritus uiolentissimus a debilissima carne uincatur, ille qui de celo cecidit, et hic te pugnante subdatur; ut si potestatem ipsius ad tempus tua permissione patimur, nequaquam eius insatiabilibus faucibus sorbeamur. Fac illum tristem de humana letitia, qui de offensione nostra semper exsultat. Amen.

Hactenus que ad expositionem Psalmorum pertinere uidebantur, Domino largiente, decursa sunt [ed., discussa]: nunc Salomonis dicta uideamus, que proprios expositores habere noscuntur.





EXPOSITIO IN CANTICA CANTICORUM M. AURELIO CASSIODORO ATTRIBUTA. *





MONITUM.


 505 Cassiodori nomen huic opusculo prefigunt tam manuscripti codices quam editi, saltem quos uidere licuit; bibliothecarii quoque omnes, si unum exceperis, aliique etiam melioris note auctores quamplurimi absque ulla controuersia auctori nostro illud ascribunt. Mihi tamen Cassiodori non esse certissimum uidetur: sed quibus potissimum argumentis in eam adducar sententiam, prefatio nostra, quam huius operis capiti premisimus, satis ostendet. Hanc igitur, si lubet, consulas, amice lector.



PROLOGUS.


 Salomon inspiratus diuino Spiritu composuit hunc libellum de nuptiis Christi et Ecclesie, et quodammodo epithalamium fecit Christi et Ecclesie, id est canticum super thalamos. Unde et Cantica canticorum uocauit hoc opus: quia omnia cantica superexcellit. Sicut enim dicitur, Rex regum, et Dominus dominantium , et solemnitas solemnitatum: sic dicitur Canticum canticorum ob excellentiam et dignitatem. Est autem in hoc obscurior iste  libellus, quia nulle ibi commemorantur persone, et quasi comico stylo compositus est.



CAPUT PRIMUM.

uers. 1. Osculetur me osculo oris sui. uox est Synagoge desiderantis Christi aduentum. Quasi diceret: Toties mihi aduentum suum promisit per prophetas; ueniat ergo iam et osculetur me osculo oris sui, id est, per seipsum mihi loquatur.

Quia meliora sunt ubera tua uino. Repente ad ipsum cuius desiderio flagrabat, uerba conuertens, subdit, Quia meliora sunt ubera tua uino. Per ubera Christi dulcedo Euangelii intelligitur: quia eo ueluti lacte nutritur infantia credentium. uinum autem austeritatem legis significat: sed ubera Christi meliora sunt uino, quia dulcedo Euangelii melior est austeritate legis. In lege enim nulla reseruatur penitentia, sed precipitur ut qui peccat occidatur: Euangelium autem dicit: Nolo mortem peccatoris , etc.

uers. 2. Fragrantia unguentis optimis. Unguenta  sunt dona Spiritus sancti, uel etiam operationes uirtutum; de quibus Apostolus: Christi bonus odor sumus .

Oleum effusum nomen tuum. Nomen tuum, o Christe, effusum est. Chrisma Grece, Latine unctio, unde Christus. Nomen Christi ab unctione dicitur. Solet enim Spiritus sanctus olei nomine appellari, iuxta quod Psalmista ait: Unxit te Deus Deus tuus oleo , id est Spiritu sancto. Hoc oleum effusum est, quando hec gratia quam Christus singulariter habuit, data est omnibus electis. Unde et a Christo Christiani dicuntur, participio nominis Christi. Et bene non stillatum, sed effusum oleum dicitur, quia abundanter hec gratia omnibus data est fidem Christi recolentibus.

Ideo adolescentule dilexerunt te. Adolescentule dicuntur anime electorum, que in baptismo reliquerunt sordes ueteris hominis, et renouate sunt in Christo. Bene autem feminino genere dicuntur: quia  anime sanctorum, quo maioris fragilitatis sibi conscie sunt, eo amplius Christum diligunt.

uers. 3. Trahe me post te, curremus. uox Ecclesie. Hic est permutatio persone; nam hactenus locuta est Synagoga, hic incipit loqui Ecclesia de gentibus: Trahe me post te, curremus. Quia  meam infirmitatem cognosco, et uideo me nichil meis uiribus boni posse agere, tua gratia trahe me ad tui imitationem; uel etiam cum 506 celum ascenderis, Trahe me post te, ut te sequi merear.

Introduxit me Rex in cellaria sua. Hic loquitur Ecclesia de Christo sponso suo ad animas fideles. Cellaria Dei sunt eterna beatitudo, et superne patrie gaudia, in que introducta est iam Ecclesia per fidem et spem, et quandoque introducetur per rem.

Exsultabimus et letabimur in te. De donis  tuis exsultabimus et letabimur. Sed quia scimus hoc non nostri esse meriti, in te, non in nobis exsultabimus. Hoc est quod Apostolus ait: Qui gloriatur, in Domino glorietur .

 Memores uberum tuorum super uinum. Id est Memores gratie tue, et misericordie qua saluati sumus. Ubera enim sunt ipsa gratia qua saluamur. Recordantes etiam, quod tu austeritatem legis uberibus doctrine euangelice temperare dignatus es.

Recti diligunt te. Illi  qui recti cordis sunt diligunt te; id est, illi qui nichil suis meritis tribuunt, sed omnia tue gratie deputant. Nullus enim te diligit nisi rectus, et nullus est rectus, nisi qui te diligit.

uers. 4. Nigra sum, sed formosa, filie Ierusalem. Hic rursus loquitur Ecclesia de suis pressuris ad sanctas animas. Nigra sum, quia persecutiones patior; sed formosa sum uirtutibus, o filie Ierusalem, id est anime fideles. Nigra sum, id est, deformis persecutionibus et erumnis quas sustineo; sed formosa sum decore uirtutum. Quomodo autem nigra sit, et quomodo formosa ostendit, cum subdit:

Sicut tabernacula Cedar, sicut pelles Salomonis. Ita  enim distinguitur: Nigra sum sicut tabernacula Cedar, formosa sicut pelles Salomonis. Cedar filius Ismelis fuit, qui interpretatur tenebre. Ismelite uero semper in tabernaculis habitare soliti sunt, et non habent domos. Dicit ergo Ecclesia se nigram esse sicut tabernacula Cedar, propter persecutiones quas patiebatur a filiis tenebrarum, quod interpretatur Cedar. Hinc Psalmista dicit: Habitaui cum habitantibus Cedar , id est, conuersatus sum inter persecutores et peccatores infidelitate nigros. Formosam uero dicit se sicut pelles, id est tabernacula Salomonis, qui pacificus interpretatur: quoniam digna erat uisitatione et consolatione sponsi sui Christi inter angustias. Et sicut tabernacula ex pellibus mortuorum animalium fiunt, ita Ecclesia, tabernaculum uidelicet Dei, ex his construitur qui seipsos cum uitiis et concupiscentiis mortificant .

uers. 5. Nolite me considerare quod fusca sim, quia decolorauit me sol. O anime fideles et deuote Deo,  Nolite me considerare quod fusca sim, id est, quod tribulationibus afficiar, quod persecutionibus opprimar; quia decolorauit me sol, id est, persecutionis feruor meum splendorem quodammodo offuscauit. Ac si diceret: Interiorem pulchritudinem meam cogitate, et illam attendite, non illa que foris pati uideor. Tale est quod et Apostolus dicit: Nolite deficere in tribulationibus meis pro uobis, que est gloria uestra. Non enim sunt condigne passiones , et reliqua. Sol autem in Scripturis multos habet sensus. Aliquando significat ipsum Dei et hominum Mediatorem; unde scriptum est: uobis timentibus nomen meum orietur sol iustitie , id est Christus. Significat et Ecclesiam, sicut Dominus dicit: Tunc fulgebunt iusti sicut sol . Aliquando feruorem persecutionis, sicut hic et in Euangelio, ubi dicitur de semine quod cecidit supra petram, et orto sole exestuauit; quod ipse Dominus aperit exponens: Facta autem persecutione propter uerbum scandalizantur  .

Filii matris mee pugnauerunt contra me. Unde ceperit hec persecutio ostendit, cum subdit: Filii matris mee pugnauerunt contra me. uox est primitiue Ecclesie, cuius Synagoga mater est, cui per prophetam dicitur: Et uocaberis ciuitas fidelis , et mater ciuitatum filia Sion. Huius filii sunt Iudei, qui pugnauerunt contra Ecclesiam primitiuam, quando excitauerunt persecutionem contra credentes, et omnes dispersi sunt per regiones Samarie .

Posuerunt me custodem in uineis. uinea una fuit primitiua Ecclesia Ierosolymis; sed ob Iudaicam persecutionem dispersis credentibus omnibus, multe uinee facte sunt, id est multe Ecclesie constructe per uniuersum mundum. Dicit ergo primitiua Ecclesia: Posuerunt me  custodem, id est, ut essem custos Ecclesiarum. Unde et in Greco bene dicitur, disseminati sunt, ubi nos legimus, dispersi sunt ; ad hoc enim diuinitus disperi sunt, ut plures Ecclesie fierent per uniuersum  mundum.

uineam meam non custodiui, id est, unam illam Ecclesiam que Ierosolymis fuit, non custodiui. Hoc non ad uotum, neque ad mentem est referendum, sed ad locum. Non custodiui, subaudi, ut esset ibi ubi cepit.

uers. 6. Indica mihi quem diligit anima mea, ubi pascas, ubi cubes in meridie. uox Ecclesie est ad sponsum suum Christum. O sponse, quem diligit anima mea, id est quem tota mentis intentione diligo, indica mihi ubi pascas, id est ubi oues tuas pascere facias; ipse est enim Pastor bonus, sicut ipse dicit in Euangelio . Indica mihi ubi pascas et ubi cubes, id est requiescas, et hoc in meridie, id est in feruore persecutionis uel tentationis. Laborans enim Ecclesia in persecutionibus, obsecrat sponsum suum ut ei dicat in quorum mentibus requiescat. Nam cubare sponso requiescere est, sicut ipse dicit: Super quem requiescit spiritus meus , etc. Ne enim sancti estu tentationis arescant, ipse in eorum cordibus cubat et requiescit, atque ab omni feruore tentationum et persecutionum protegit. Quare hoc?

Ne uagari incipiam post greges sodalium tuorum. Greges sodalium appellat conuenticula hereticorum, qui sodales Christi sunt, quia et ipsi greges suos pascunt. Et est sensus: O sponse, indica mihi sanctos et electos tuos, ne forte offendam et incurram in hereticos, putans te ibi posse inueniri. Hunc uersum male heretici distinguebant, tanquam sponsa interrogaret: Ubi pascas, ubi cubes? Et ipse responderet: In meridie cubo, et in australi parte.

uers. 7. Si ignoras te, o pulchra inter mulieres, egredere, et abi post uestigia gregum. uox sponsi ad sponsam suam Ecclesiam. Ac si diceret: Tu quereris te quasi a me derelictam et persecutionum feruoribus denigratam; nec consideras quam pulchra sis inter mulieres, id est, non attendis uirtutum spiritualium pulchritudinem, qua pre ceteris decoraris,  licet tentationibus denigreris. Si ignoras ergo te, id est, si hanc dignitatem et formositatem tuam non recognoscis, egredere de meo consortio, et abi post uestigia gregum, hoc est, sequere et imitare doctrinam errantium hereticorum, 507 qui contempto uero Pastore unius gregis, multos sibi coaceruauerunt greges.

Et pasce hedos tuos, id est peccatores et erroneos auditores; et hoc iuxta tabernacula pastorum, id est secundum dogmata hereticorum. Unus enim pastor est Christus, qui unum habet gregem, id est unitatem catholice Ecclesie. Pastores uero multi sunt heretici, qui gregem deceptorum hominum sibi aggregant, quos diabolo pascunt; de quibus et Psalmista: Sicut oues in inferno positi sunt . Oues uocantur in hoc loco mali, non propter simplicitatem uel innocentiam, sed propter hebetudinem: quia nesciunt resistere praue doctrine: sed omnia que sibi imponuntur a prauis doctoribus, sustinent non  bona patientia.

uers. 8. Equitatui meo assimilaui te, amica mea, in curribus Pharaonis. Equitatum suum appellat exercitum filiorum Isrel, uidelicet sexcenta et sex millia qui egressi sunt de Aegypto, et transierunt mare Rubrum . Equitatum autem suum illam multitudinem dicit: quia sicut auriga currui preest, ita Deus illi plebi preerat, protegens illam et defendens, et ad terram repromissionis introducens. Huic suo equitatui assimilauit amicam suam; quoniam sicut ille populus per mare Rubrum saluatus est, Pharaone demerso , ita Ecclesia gentium per baptismum de diaboli seruitio liberata, et ad ueram repromissionis terram, et euangelicam libertatem introducta est; sicque que erat ancilla uitiorum, facta est amica Christi, emundata et abluta per baptismum a sordibus peccatorum.

uers. 9. Pulchre sunt gene tue sicut turturis. Turturis natura est, ut si casu coniugem perdiderit,  alium ultra non requirat. Turturi ergo assimilatur Ecclesia: quia ex quo Christus mundum presentia corporali deseruit, et celos petiit, Ecclesia in eius amore tenacissime perseuerat; nec recipit ullum adulterinum amatorem: quia contemnit mundum et omnes concupiscentias eius, et solius sponsi sui pulchritudinem mente contemplatur. Genis autem turturis genas Ecclesie comparat: quia in genis maxime uerecundia apparet, et per hoc pudor et uerecundia Ecclesie ostenditur: quia erubescit omne fedum, et quod sponso suo displiceat, perpetrare formidat. Et est sensus: noli timere ne uageris per greges sodalium tuorum, quia tanto te amoris mei pudore, et tanta uerecundia donaui et muniui, ut certus sim te me non posse deserere et ad alienos deflectere.

Collum tuum sicut monilia. Per collum Ecclesie doctores sancti designantur; nam per collum cibi reficiendo corpori ministrantur. Sermones etiam quibus arcana mentium designantur, per colli fistulam  egrediuntur. Sic doctores sancti et cibum nobis salutaris doctrine monstrant, et etiam secreta Scripturarum nobis manifestant. Hoc ergo collum Ecclesie quasi monile est, quia caste doctrine gemmis et uirtutum ornamentis sancti doctores decorantur. Monile enim ornamentum est uirginum uel matronarum.

uers. 10. Murenulas aureas faciemus tibi, uermiculatas argento. Murenule iuxta litteram ornamentum sunt colli uirginalis et puellaris, uidelicet uirgule auri perplexe, intermixtis nonnunquam pulchra uarietate subtilissimis argenti filis; et hoc est quod dicit: uermiculatas argento, id est in modum uermium terrenorum, quos lumbricos dicunt, distinctas et inter se coniunctas. Murenule autem dicuntur a similitudine piscis marini, qui murena uocatur. Mystice, murenule sunt perplexa Scripturarum dogmata, ex diuersis sanctorum Patrum sententiis inter se coniuncta. Aurum quippe claritatem significat sensus spiritalis: argentum uero nitorem eloquii designat. Murenulas ergo aureas sponsus sponse sue facit,  cum Christus Ecclesiam suam doctrinis sanctorum Patrum sensu et eloquio fulgentibus instruit, atque ad illorum fidem et uirtutem imitandam accendit. Notandum quod pluraliter dicit, faciemus tibi; quasi enim Christus se personis doctorum coniungit, per quos ipse murenule concatenantur, ut illis Ecclesia exornetur.

uers. 11. Dum esset rex in accubitu suo. uox sponse regem sponsum suum Christum dicit, qui per diuinitatem suam omnia regit, et etiam secundum humanitatem de regia Dauidis stirpe natus est. Accubitus regis fuit incarnatio eius. Accumbere enim est reclinari uel discumbere. Et tunc Christus accubuit, quando pro nostra redemptione se usque ad suscipiendam naturam nostram inclinauit. Et tunc

Nardus mea odorem suum dedit, quando uirtus Ecclesie magis enituit. Cum enim considerat Deum pro se hominem factum, amplius ad spiritualium uirtutum studium et amorem sui conditoris accenditur.  Nardus enim fragrantiam uirtutum spiritualium designat. Erant quidam ante incarnationem sancti Dei, sed  sanctitas magis a tempore incarnationis excreuit, et tunc quodammodo nardus Ecclesie, id est odor uirtutum fortius dedit odorem suum. Iuxta litteram nardus herba est aromatica, crassa et fragili radice, folioque paruo et denso, cuius cacumina in aristas se spargunt. Hoc unguento Maria Magdalene pedes et caput Domini perunxisse in Euangelio legitur in domo Simonis .

uers. 12. Fasciculus myrrhe dilectus meus mihi. Myrrha species est aromatica nimie amaritudinis, qua mortuorum corpora condiuntur. Hoc loco passio Christi et sepultura designatur: nam depositum corpus Domini de cruce a Nicodemo et Ioseph, myrrha et ale conditum est, et inuolutum linteis cum aromatibus, ac sepulture traditum . Dicit ergo Ecclesia sponso suo: Fasciculus myrrhe  dilectus meus mihi factus est: quia propter me mortuus et sepultus est.

Inter ubera mea commorabitur. Nemo dubitat locum cordis inter ubera esse. Dicit ergo: Inter ubera mea commorabitur, id est, in cordis mei memoria eternaliter habebitur, et nunquam tantorum eius beneficiorum obliuiscar; sed siue in prosperis, siue in aduersis sim, tamen recordabor eius qui me tantum dilexit, et pro me mortuus est.

uers. 13. Botrus Cypri dilectus meus mihi, in uineis Engaddi. Cyprus insula est ubi uites nobiles esse feruntur, maximos botros procreantes. Engaddi similiter locus esse fertur habens arbusculas liquorem balsami desudantes. Loquitur ergo sponsa de resurrectione Christi sponsi sui: Botrus Cypri dilectus meus mihi; ac si diceret: Sponsus meus, qui mortis amaritudinem pro me gustauit, 508 et quasi fasciculus myrrhe mihi fuit, in resurrectione sua factus  est mihi botrus Cypri, quando me gaudio resurrectionis sue letificauit. uinum enim letificat cor hominis ; et hoc in uineis Engaddi: quia sua resurrectione, quasi suauissimo balsami odore per uniuersum mundum redoleuit, et fragrantiam sue fidei late dispersit. Engaddi autem fons hedi interpretatur, per quod significatur baptisma, et sacrificium in quo peccata omnia abluuntur. Hedus namque peccatores significat. Baptismus ergo fons est hedi; quia peccatores suscipit, sed immaculatos et mundatos ab omnibus peccatis reddit.

uers. 14. Ecce tu pulchra es, amica mea: ecce tu pulchra es. uox sponsi Christi ad sponsam suam Ecclesiam. Bis eam repetit esse pulchram, propter perfectionem operis et munditiam cogitationis. Ecce tu pulchra es, id est in bonis operibus perfecta es, sancte, et pie, et iuste uiuendo secundum Apostolum . Ecce tu pulchra es, mundam et simplicem cordis habens intentionem: quia non propter terrena commoda, uel mundi gloriam, sed ut solis oculis Dei  placeas, bona operaris.

Oculi tui columbarum. Columba simplicissima auis est, et per hanc simplicitas atque innocentia Ecclesie figuratur. Quasi enim oculos columbarum habet, quia ab omni fictione et simulatione se immunem custodit. uel etiam oculos columbarum habet, quia scientiam diuinarum Scripturarum casto et simplici intuitu intelligit, spirituales et diuinos sensus in ea requirens. Nam quoniam Spiritus sanctus in specie columbe apparuit , recte doctrina celestis in oculis columbe intelligitur.

uers. 15. Ecce tu pulcher es, dilecte mi, et decorus. Ac si diceret: Tu quidem me pulchram in opere et cogitatione esse dicis; sed ego omnem hanc pulchritudinem a te me credo habere et cognosco. Tu enim es pulcher et decorus, tu es fons totius boni, et quidquid boni habeo, tua gratia habeo. Pulcher autem et decorus dicitur: quia et diuinitatis perpetuitate et etiam suscepte humanitatis dignitate mirabilis est.

 Lectulus noster floridus. Lectulus Ecclesie est qualiscunque tranquillitas, uel requies presentis uite. Nam quasi in bello est Ecclesia, dum pro Christo diuersa tolerat certamina: quasi uero in lectulo requiescit, cum aliquantula pace sibi concessa fruitur. Sed hic lectulus floridus est, hoc est, uarietate uirtutum quasi uernantibus floribus distincta est requies Ecclesie. Tunc enim liberius contemplationi diuine insistit; tunc ieiunia, uigilias et cetera bonorum operum exercitia liberius exsequitur.

uers. 16. Tigna domorum nostrarum cedrina, laquearia nostra cypressina. Domus Ecclesie sunt conuenticula fidelium per totum orbem dispersa. Tigna uero et laquearia sunt ipse persone fidelium, ex quibus Ecclesia constat. Sed attendendum quod Tigna ad munimentum sunt domus, laquearia ad ornatum. Ideoque per tigna designantur doctores, quorum doctrina fulcitur et sustentatur Ecclesia; per laquearia uero sancti simplicitate gaudentes, qui suis  uirtutibus exornant Ecclesiam, non autem doctrina muniunt. Et hoc attendendum quod laquearia tignis affixa sunt: sic et uita fidelium in Ecclesia e doctoribus pendet, quia illorum doctrina instruitur et roboratur. Bene autem Tigna cedrina, et laquearia cypressina dicuntur; nam utreque arbores imputribilis nature sunt, sanctos designantes qui immarcescibili desiderio flagrant amore sui Conditoris, et contemptis transitoriis ad eterna festinant. Cedrus etiam serpentes odore suo fugat: sic sancti doctores demones uel hereticos fragrantia doctrine sue repellunt.



CAPUT II.

uers. 1. Ego flos campi, et lilium conuallium. Postquam sponsa qualem domum ipsa et sponsus eius habeant ostendit, ipse quoque sponsus de se qualis sit ostendit, dicens: Ego flos campi, et reliqua; uidelicet quia odorem mee uirtutis per latitudinem  totius mundi diffundo. Ego flos campi, id est sum decus mundi. Sicut enim campus floribus adornatur et uernat, ita totus mundus Christi fide et notitia decoratur. Sum etiam lilium conuallium: quia illis mentibus precipue meam gratiam tribuo, que nullam in se spem habentes, mihi se humili deuotione submittunt. Conualles enim significant humiles uel humilium mentes, quarum lilium Christus est, quia pulchritudo humilium mentium ipse est qui dixit: Discite a me quia mitis sum et humilis corde . Potest et hoc quod dicit, Ego sum flos campi, ad incarnationem referri. Campus enim non aratur, non scinditur, non ullo uomere prosulcatur. Dicit ergo, Ego sum flos campi, id est filius uirginis: non ergo ruris, sed campi florem se uocat: quia uirginee carnis fructus est secundum uaticinium Isaie: Egredietur uirga de radice Iesse . Lilium conuallium est idem Christus, hoc est filius humilium parentum: conualles enim humiles et pauperes parentes eius significant. ueniens enim Dei Filius in  mundum, non solum homo fieri dignatus est, sed etiam pauper homo pro nobis; nec diuites, sed pauperes elegit habere parentes; ut particeps factus paupertatis nostre, diuitiarum et glorie sue nos participes faceret.

uers. 2. Sicut lilium inter spinas, sic amica mea inter filias. uidens sponsam suam ad requiem festinare, et labores eternos fugere, ac per quietem presentis temporis ad eternam beatitudinem tendere, monet eam tali comparatione et predicatione, ut norit se per pressuras et labores huius seculi illuc peruenire debere. Sicut, inquit, lilium inter spinas, sic amica mea inter filias. Spine que pungunt et lacerant, significant peruersos quosque uel intra uel extra Ecclesiam. Et est sensus: Sic tibi uiuendum est ad tempus in mundo, et sic parata esse debes contra omnia aduersa, sicut lilium inter spinas est, et tamen florere, et gratum odorem ex se emittere non cessat: sic amica mea inter filias; quia non solum ab his qui  extra Ecclesiam sunt, mala pateris: uerum etiam ab illis qui regenerati per baptismum in filiationem Dei uenisse uidentur. Et nota quod se superius sponsus lilium appellauit conuallium: nunc sponsam suam dicit, Quasi lilium inter spinas; quia ipse qui uere est lilium, per gratiam facit Ecclesiam suam esse lilium, candidatam uidelicet uirtutibus, uel ab omni uitiorum labe immunem.

uers. 3. Sicut malus inter ligna siluarum, sic dilectus meus inter filios. Nunc sponsa laudata a sponso uicem ei reddit et dicit qualis quoque ipse sit. Sicut malus, inquit, et reliqua. Sicut malus 509 pulchritudinem habet pomorum, et gratum odorem inter agrestia ligna siluarum: ita et Mediator Dei et hominum homo Christus iehsu  speciali refulget gratia inter filios, id est inter electos. Ipse enim Dei Filius per naturam est, reliqui electi per gratiam, potestate accepta ab unico Filio Dei, ut sint filii Dei. Hinc Ioannes: uidimus gloriam eius, gloriam quasi  Unigeniti a Patre ; non qualemcunque, sed quasi Unigeniti a Patre.

Sub umbra illius, quam desiderabam, sedi: quia in eius protectione confido, et ab eo inter aduersa gubernari spero. Umbra enim Christi protectio est Diuinitatis, qua electos tuetur et defendit.

Et fructus eius dulcis gutturi meo, id est Diuinitatis contemplatio, qua me satiari confido; hec enim est sanctorum exspectatio, hoc premium et satietas, uisio conditoris sui. Desiderat ergo umbram conditoris sui Ecclesia: quia protectionem illius exoptat inter presentis uite aduersa. Fructus illius dulcis gutturi meo est, quia exspecto perfrui specie uisionis illius, et satiari dulcedine caritatis illius.

uers. 4. Introduxit me rex in cellam uinariam, ordinauit in me caritatem. Cella uinaria est Ecclesia, in qua est uinum euangelice doctrine. In hanc ergo cellam amica sponsi introducitur, quando ex omnibus gentibus in unam Ecclesiam fideles adunantur. Ordinauit,  inquit, in me caritatem. Inter omnes uirtute primatum tenet caritas, qua ipsa subsistit Ecclesia. Charitas ergo in Ecclesia ordinatur: quia non temere, nec confuse, sed ordinate tenenda est Dei et hominis dilectio. Deus enim diligendus est super omnia toto corde, tota anima, totis uiribus, omni mente. Proximus diligendus est denique sicut se unusquisque diligit . Nam confundere uult caritatem qui proximi caritatem Dei dilectioni preponit: de quibus Dominus in Euangelio: Qui amat patrem aut matrem plus quam me, non est me dignus . uel etiam ordinauit in me caritatem, id est, ipse prior me dilexit. Deinde qualiter eum diligere deberem, docuit, unde ipse dicit: Non uos me elegistis, sed ego elegi uos . Et Ioannes dicit: Diligamus Deum, quoniam ipse prior dilexit nos .

uers. 5. Fulcite me floribus, stipate me malis, quia amore langueo. Postquam Ecclesia uel anima Deo  dilecta in se caritatem ordinatam dixit, qualiter uelit requiescere, uel in quo lecto cum dilecto sponso suo pausare, ostendit dicens: Fulcite me floribus, et reliqua. Alloquitur animas iam perfecte diuino amori inherentes. Per flores initia sancte conuersationis intelliguntur: Per mala uero, perfecta bonorum operum exempla; et est sensus: O sancte anime, que dilectioni conditoris uestri inheretis, fulcite me bonorum operum exemplis, et qualiter in exordio uirtutum, uel in prouectu, uel in perfectione bonorum operum uixeritis, ostendite, quia amore langueo. Tunc enim anima Dei amore languet, quando eius dilectioni nichil preponit; imo quasi ad secularia opera languida et imbecillis efficitur, nichilque eam delectat, nisi meditatio celestium, et contemplatio conditoris sui.

uers. 6. Leua eius sub capite meo, et dextera illius amplexabitur me. Cum  in tali lecto iacuero, Leua eius, id est sponsi, erit sub capite meo. Per  leuam presentis temporis prosperitas, uel etiam dona Dei intelliguntur, que sanctis in presenti uita conferuntur. Per dexteram uero celestis patrie beatitudo accipitur. Leua Dei est pignus Spiritus sancti, Scripturarum diuinarum intellectus, et cetera talia dona ac carismata, quibus sancta Ecclesia in presenti consolatur. Caput, principale mentis accipitur. Leua ergo sponsi sub capite sponse est, quia hec omnia dona ad hoc percipit Ecclesia, ut per hec discat suspirare ad eterna. Dextra uero sponsi eam amplexatur: quia tota intentio Ecclesie uel anime fidelis hec est, ut ad eternam beatitudinem quandoque perueniat, et specie sui conditoris gaudeat. Et bene prius leua sub capite sponse, post sponsi dextra eam amplectitur; quia nemo ad amplexus eterne beatitudinis poterit peruenire, nisi hic mysteriorum celestium et donorum diuinorum studeat esse particeps.

uers. 7. Adiuro uos, filie Ierusalem, per capreas ceruosque camporum, ne suscitetis, neque euigilare faciatis dilectam, donec ipsa uelit. uox sponsi adiurantis  filias Ierusalem, id est amicas eternis desideriis intentas, et uisionem pacis requirentes, ne quiescentem sponsam suscitent et inquietent. Adiuro uos et reliqua, ut dilectam, hoc est animam diuine contemplationi deditam, orationibus uel lectionibus diuinis occupatam inquietare, et ad exteriora opera suscitare ne uelitis, donec ipsa uelit, hoc est, donec expleto contemplationis tempore, admonente corporis fragilitate, ipsa uelit suscitari a somno eterne quietis, et ad temporalia agenda procedere. uideamus autem per quid adiuret filias Ierusalem, per capreas uidelicet ceruosque camporum. Capree et cerui munda animalia sunt, serpentibus et uenenis inimica. Significant uirtutes sanctorum, que munditia spirituali refulgent, et uenena fraudis diabolice non solum cauent, sed etiam insectantur, et ad nichilum redigunt. Et est sensus: Adiuro uos, filie Ierusalem per uirtutes uestras, quas diuina gratia uobis collatas  gaudetis; ut animam contemplationi mee deditam non inquietetis, donec contemplationis hora finita, ipsa aliud quid agere uelit.

uers. 8. uox dilecti mei. uox Ecclesie. uox dilecti mei, subaudis, hec est. Letabunda enim Ecclesia quod tantum diligatur a sponso, ut etiam filias Ierusalem pro illa adiuret, ut non eam requiescentem inquietent, dicit: hec est uox dilecti mei pro me loquentis. Quem desiderans uidere dilectum, sed non ualens, adnectit:

Ecce iste uenit saliens in montibus, transiliens colles. Montes et colles intelliguntur perfecti quique sancti, conuersationis sublimitate a terrenis subleuati, et quasi camporum planitiem melioris uite meritis excedentes. De his montibus Isaias dicit: Erit mons domus Domini preparatus in uertice montium, et eleuabitur super colles . Loquitur ergo sponsa de dilecto suo: Ecce iste uenit saliens in montibus, et transiliens colles, hoc est, etiam secundum humanitatem omnem sanctorum excellentiam, omnem contemplationis  diuine puritatem excedens, nec stare in montibus, sed transilire dicitur: quia etsi ad horam per internam inspirationem cor sanctorum uisitat, subito tamen recedit, ut eos in sui 510 dilectionem accendat. Potest etiam hoc ad incarnationem Christi referri, qui ueniens quosdam saltus dedit: quia de celo uenit in uterum uirginis, de utero uirginis in presepe, de presepi in baptismum, de baptismo in crucem, de cruce ad sepulcrum, de sepulcro ad celum; hinc Psalmista: Exsultauit ut gigas ad currendam uiam , et reliqua.

uers. 9. Similis est dilectus meus capree hinnuloque ceruorum. Capree et cerui, quamuis in sua natura multa habeant que allegoricis sensibus conueniant, hoc habent tamen singulare, quod in planioribus non morantur, sed in arduis et excelsis locis quosdam saltus dare solent. Recte ergo his assimilatur Christus propter subtilem contemplationem; et quia a nullo intellectu diuinitatis eius maiestas comprehendi  potest. Non autem ceruis, sed capreis assimilatur, minoribus uidelicet animantibus propter humilitatem incarnationis sue: quia non solum homo fieri, sed humilis homo fieri dignatus est. Hinnulo autem ceruorum similis dicitur: quia secundum humanitatem de ceruis, hoc est de patriarchis duxit originem; uel etiam propter uarietatem uirtutum et innocentiam hinnulo ceruorum comparatur.

En ipse stat post parietem nostrum. Paries, mortalis nostra conditio appellatur: quia quodammodo inter nos et Deum quasi crassus quidam paries constitutus, non permittit nos eius contemplatione perfrui; namque primus homo ita conditus est, ut uisione et alloquio Dei frueretur : sed postquam peccauit , appositus est quidam paries, ipsa uidelicet mortalitas, qua pregrauamur. Nam  Corpus quod corrumpitur aggrauat animam, et deprimit terrena inhabitatio sensum multa cogitantem . Sponsum ergo suum, quem superius capreis uel hinnulis ceruorum comparauit,  nunc dicit post suum parietem stare: quia Christus aliquando uicinus fit cum se, quantum humana mens capere potest, contemplari permittit: aliquando uero elongatur, et quasi caprea uel ceruus quibusdam saltibus effugit. Quia ergo paries oppositus erat inter nos et ipsum, nec uidere illum poteramus, dignatus est in ipso pariete facere fenestras et cancellos, per quos utcunque sentiri, utcunque perspici possit, Unde et sequitur.

Respiciens per fenestras, prospiciens per cancellos. Quasi enim fenestre et cancelli in pariete fiunt, cum ipse sua gratia se contemplari permittit, licet in speculo et enigmate. Potest et hoc quod dicit: Ipse stat post parietem nostrum, ad humanitatem eius referri; quasi enim post parietem nostrum stetit, cum carnem nostram sibi apposuit, in qua diuinitas eius latuit. Quod uero sequitur, Respiciens per fenestras, prospiciens per cancellos, hoc ad diuinitatem eius refertur.  Ille enim qui per fenestras uel cancellos intuetur, cuncta que foris aguntur uidet, et ipse a nemine uidetur; ita Deus, cum omnia uideat, ipse inuestigari et comprehendi non potest.

uers. 10. En dilectus meus loquitur mihi, ad predicandum hortatur me, dicens: Surge, propera, amica mea, columba mea, formosa mea, et ueni. uox sponsi ad publice operationis studia prouocantis. Surge, propera, amica mea, per fidem et dilectionem; columba mea, per innocentiam et simplicitatem; formosa, per uirtutum pulchritudinem festina et ueni. Ac si diceret: Surge de strato tuo illo dulcissimo, hoc est de quiete, in qua soli mihi placere in psalmis, hymnis et orationibus desideras, festina et ueni, id est, festina ad utilitatem proximorum; ut illos quoque predicationis officio, et bonorum operum exemplo tui imitatores facias, et ad salutem tecum perducas. Et notandum quod superius filias Ierusalem adiurabat, ne excitarent neque euigilare facerent dilectam: hic uero ipse eam suscitat et surgere  ad laborem hortatur; quia omnia tempus habent, et omnium rerum tempus est sub celo, tempus contemplationis, tempus etiam actionis. Alio enim tempore debent sancti predicatores diuine contemplationi insistere, et mentem suam celesti quiete oblectare: alio uero tempore per caritatem debent curam proximorum agere, et eis bonorum operum exempla prebere, ac diuine contemplationis doctrinam impendere.

uers. 11. Iam enim hiems transiit, imber abiit, et recessit. Hiemis et imbris nomine asperitas infidelitatis exprimitur, que totum mundum tenebat usque ad aduentum Christi: Dicit ergo sponsus: Surge, amica mea, et ueni, quia hiems transiit Sole iustitie apparente; et imber infidelitatis recessit, ac serenitas uere fidei in mundo resplenduit. Tale est quod Apostolus ait: Nox precessit, dies autem appropinquauit .

uers. 12. Flores apparuerunt in terra nostra, tempus  putationis aduenit. Finita hieme et imbre, flores in terra apparuerunt, decor uidelicet uirtutum et pudicitie; et transeunte asperitate infidelitatis, uerna fidei successit temperies, tempus putationis uenit, hoc est purgationis sanctorum. Putatio enim uinearum sanctorum significat purgationem, que in Christo et per Christum est; de qua ipse: Ego sum uitis, uos palmites .

uox turturis audita est in terra nostra. Hoc est, uox predicantium apostolorum. Turtur enim auis est castissima; et quoniam in excelsis semper arboribus morari solet et nidificare, apostolos uel ceteros doctores significat, qui possunt dicere: Nostra conuersatio in celis est . Quod etiam gemitum pro cantu habet, sanctorum ploratum significat, qui suos ad fletum et lamenta hortantur, dicentes: Miseri estote, et lugete, risus uester in luctum conuertatur . uox turturis audita est in terra nostra, id est uox predicantium apostolorum; in terra nostra, hoc est in Ecclesia, de qua Psalmista, Domini est  terra et plenitudo eius .

uers. 13. Ficus protulit grossos suos. Ficus Synagogam significat; grossi autem dicuntur primitiue et immature ficus, inhabiles ad edendum, qui ad pulsum uenti facile cadunt. uoce autem turturis insonante ficus protulit grossos suos: quia apostolis predicantibus emerserunt multi de Synagoga Iudeorum, qui et in Christum crederent, et tamen legem carnaliter obseruare uellent, magisque auctoritate legis delectarentur quam dulcedine Euangelii: uolentes circumcisionem, sabbatum, et alia legis precepta iuxta litteram obseruare; de quibus Apostolus dicit: Aemulantur uos non bene; sed uolunt uos circumcidi, ut in carne uestra glorientur .

uinee florentes dederunt odorem. Postquam uox turturis audita est, postquam ficus protulit 511 grossos suos, uinee florentes dederunt odorem: quia multitudo Ecclesiarum per latitudinem orbis diffusa est,  que flores uirtutum et odorem bone operationis late de se spargerent.

Surge, propera, amica mea, speciosa mea, et ueni. Noli , sponsa mea, quam mihi per fidem et dilectionem amicam feci, otioso torpore lentescere; sed surge et ueni, et exempla uirtutum foris proximis ostende.

uers. 14. Columba mea in foraminibus petre. Si petra est Christus, iuxta quod Apostolus ait: Petra autem erat Christus ; foramina petre sunt uulnera que pro salute nostra in cruce suscepit, fixure uidelicet clauorum et lancee percussura . In his ergo foraminibus columba, id est Ecclesia moratur: quia totam spem salutis sue in passione sui Redemptoris constituit. Ibi ab insidiis malignorum spirituum quasi a raptu accipitris secura delitescit; ibi nidificat, il est fetus bonorum operum congerit.

In cauerna macerie. Macerie ex siccis lapidibus ad munimenta uinearum solent fieri, ad repellendas  uulpes uel ceteras nociuas bestiolas. Per maceriam ergo significatur celestium custodia uirtutum, angelicum uidelicet presidium; sicut Isaias de Domini uinea ait: Et maceriam circumdedit, et circumfodit uineam . In cauerna ergo macerie moratur, quia presidio angelorum undique circumdatur, et a tentationibus diaboli custoditur.

Ostende mihi faciem tuam, sonet uox tua in auribus meis: quia uox tua dulcis, et facies tua decora. Tu  dilecta mea que in lecto contemplationis dulcissime quiescis, ueni et ostende mihi faciem tuam, id est, a secreto quietis egredere ad publicam actionem, et pulchritudinem bonorum operum tuorum aliis ad exemplum demonstra. Ostende mihi, dicit; quasi enim Deo faciem suam ostendit Ecclesia, cum proximis ad utilitatem et profectum per uirtutum opera, quantam intrinsecus habeat pulchritudinem, demonstrat. Hoc est quod Dominus dicit in Euangelio: uideant opera uestra bona, et glorificent Patrem  uestrum, qui in celis est . Sonet uox tua in auribus meis. uox uidelicet predicationis, uel diuine laudis, qua alios facias proficere. In auribus enim Domini uox Ecclesie sonat, cum per predicationem ex multorum conuersione delectatur Deus. Bene autem dicit: Ostende mihi faciem tuam, et sonet uox tua, non aliena; Tuam uidelicet faciem mihi ostende, quam in baptismo tibi dedi, quando mundaui te ab omni peccato. uox tua, dicit, in auribus meis sonet; ut ex sincera intentione dilectionis mee procedat; ut non propter aliud predices, nisi propter me.

uers. 15. Capite nobis uulpes paruulas que demoliuntur uineas, nam uinea nostra floruit. uox sponsi precipientis sponse sue et filiabus Ierusalem, sanctis uidelicet doctoribus, uel animabus fidelibus. Capite  nobis uulpes paruulas. uulpes est dolosum animal et fraudulentum, in cauernis et specubus habitans, nec recto, sed tortuoso incedens itinere; ideoque designat hereticos, uel schismaticos, qui  demoliuntur uineas, hoc est Ecclesiam Dei, plebem uidelicet fidelium lacerare et decipere non cessant. Precipit ergo ut paruulas uulpes capiant, id est, ut hereticam prauitatem in ipso initio debellare et destruere non cessent, ne robusta facta fortius impugnet. Nam uinea nostra floruit, id est, Ecclesia per uniuersum mundum flores uirtutum emisit. Et nota quod cum superius uineas pluraliter dixerit, modo dicit singulariter, uinea nostra floruit: quia ex multis Ecclesiis una est electa Ecclesia.

uers. 16. Dilectus meus mihi, et ego illi, qui pascitur inter lilia donec aspiret dies, et inclinentur umbre. uox sponse. Dilectus meus mihi, subaudi, societur uinculo caritatis et amoris, et ego illi coniungar, et consentiam uicissitudine mutue dilectionis. uel Dilectus meus, subaudi, det uerba exhortationis et diuine promissionis; et ego, subaudi, ostendam illi faciem meam. uel etiam, Dilectus meus dignetur  mihi coniungi glutino caritatis, et ego illi coniungar uinculo digne obedientie, obtemperans preceptis eius. Qui pascitur inter lilia, hoc est, delectatur et iucundatur inter candidas et odoriferas uirtutes sanctorum. Et notandum quod superius lilium singulariter dicitur; hic uero pluraliter lilia, quia multe sunt uirtutes sanctorum, una tantum fides est, et una caritas, quibus precipue Deus delectatur. Siue etiam pascitur inter lilia, hoc est, suauissime delectatur inter uirgineos choros. Candor enim liliorum recte munditie uirginali comparatur. Donec aspiret dies, hoc est, donec transeant nubila presentis uite, et appareat dies, hoc est, ueniat claritas sempiterne beatitudinis. Et est sensus: Dilectus meus mihi prestat auxilium, et ego illi dignam prebeo obedientiam, qui uirtutibus sanctorum delectatur, quousque transcursa nocte presentis uite, in qua per speculum et in enigmate cernitur, appareat dies superne claritatis, ut facie ad faciem uideatur .

uers. 17. Reuertere; similis esto, dilecte mi, capree  aut hinnulo ceruorum super montes Bethel. uox Ecclesie sponsi sui speciem desiderantis. O dilecte mi, qui de lecto quietis me surgere precipis, et ut tibi faciem meam ostendam, hortaris, reuertere, hoc est, claritatem diuinitatis tue me speculari permitte, et hoc quod mihi perfecte promittis in alia uita, beatitudinem uidelicet et cognitionem tuam in hac adhuc peregrinatione me saltem in figura et enigmate habere permitte. Similis esto capree aut hinnulo ceruorum super montes Bethel. Iam dictum est superius, quod capree campos despiciunt, et ad alta montium enituntur. Christus ergo capreis comparatur, quia secundum carnem resurgens a mortuis, celorum alta petiit. Hinnulus uero ceruorum uocatur, hoc est filius antiquorum Patrum. Cerui enim sunt patriarche et prophete, de quibus Christus carnis duxit originem. Fertur hinnulus hanc habere naturam, ut feruente sole opaca et umbrosa loca requirat, in quibus ab estu protegatur: sic et Christus in eorum  mentibus requiescit, qui rore Spiritus sancti ab estibus carnalium uoluptatum temperantur. Ac si diceret: O dilecte mi, reuertere, hoc est, sepius me tua uisitatione illustrando letifica, qui per carnem quam assumpsisti, iam celorum sublimia penetrasti. Montes autem Bethel mentes sanctorum significant, a terrenis per superna desideria eleuatas. Nam Bethel domus consurgens, uel domus uigiliarum interpretatur, et uigiles mentes sanctorum significat, que ad desideranda 512 superna consurgunt, et ad ea percipienda inuigilant: habentes in se Deum inhabitatorem, qui dicit per prophetam: Inhabitabo in illis et inambulabo . Super hos ergo montes Bethel dilectus similis est capree uel hinnulo ceruorum: quia illas uisitare dignatur que domus Dei esse student.



CAPUT III.

uers. 1. In lectulo meo per noctes quesiui quem diligit anima mea; quesiui illum et non inueni. uox  est Ecclesie de gentibus congregate. In lectulo  meo, hoc est, cum adhuc in desideriis carnalibus requiescerem, et cum adhuc infidelitatis et ignorantie tenebris posita essem, quesiui quem diligit anima mea. Multi enim philosophorum Deum ignorantes, studio tamen summo illum requirebant, per creaturam Creatorem cognoscere uolentes, sicut Plato, qui in Timeo multa de anima disputauit, et sicut Aristoteles, Socrates et ceteri, qui omne uite sue tempus in studiis causa exquirende ueritatis expendebant. Quesiui illum, et non inueni; non enim per mundanam sapientiam Deus cognosci potuit.

uers. 2. Surgam, et circuibo ciuitatem: per uicos et plateas queram quem diligit anima mea: quesiui illum, et non inueni. Exsurgam  de strato corporis et carnalis delectationis, et circuibo ciuitatem huius mundi, maria ac terras peragrando. Per uicos et plateas queram quem diligit anima mea, hoc  est, per lata itinera gradientes huius seculi, et suis uoluptatibus deditos aspiciam, si forte dilecti mei uestigia inueniam. Hoc cum causa exempli de multis dici possit, precipue tamen in illo Eunucho impletum est, qui a finibus terre uenit Deum celi Ierosolymis adorare, quem Philippus inuenit, eique Christum in prophetia Isaie ostendit . Hoc quoque in Cornelio adimpletum est, qui adhuc paganus et ignorans Deum, eleemosynas faciebat, et orationibus uacabat, quem Petrus cum omni domo sua baptizauit . Itera autem difficultatem inuentionis, et dicit: quesiui, et non inueni.

uers. 3. Inuenerunt me uigiles qui custodiunt ciuitatem. uigiles sunt sancti apostoli et ceteri doctores Ecclesie, qui ciuitatem, id est sanctam Ecclesiam custodiunt, et ab insidiis infidelium et spiritualium hostium defendunt, quos interrogat.

Num quem diligit anima mea uidistis? Quasi uigiles Ecclesia interrogat, cum intenta aure eorum predicationem  percipit.

uers. 4. Paululum cum pertransissem eos, inueni quem diligit anima mea. Pertransire uigiles, est eorum dicta et doctrinam diligenter perscrutari. Solemus namque dicere: Transcurri librum legens, uel pertransiui. Cum  pertransissem eos, inueni quem diligit anima mea: quia cum sollicita meditatione dicta uel scripta sanctorum requirimus, statim dilectum inuenimus: quia Deum in eorum dogmatibus reperimus. Potest et sic intelligi: Cum pertransissem eos, inueni quem diligit anima mea; hoc est, cum intellexissem Christum omnem sublimitatem et gratiam superare, tunc inueni quem diligit anima mea, hoc est, tunc uere intellexi quantum ipse a ceterorum sanctorum meritis distet.

Tenui eum, nec dimittam donec introducam illum in domum matris mee et in cubiculum genitricis mee. Hoc est, ardentissima fide ac deuotione illi inhesi; nec dimittam eum, sed in eius amore et fide perseuerabo,  donec introducam eum in domum matris mee et in cubiculum genitricis mee; hoc est, donec illum Synagoge, que est mater mea spiritualiter, predicem, et eam quoque ad eius fidem perducam. Hoc fiet in fine mundi, quando  plenitudo gentium, introierit, tunc omnis Isrel saluus fiet . Tantum ergo sibi de caritate sponsi sui Ecclesia promittit, ut etiam se credat Synagogam posse conuertere. Quod autem dicit, donec introducam illum, non est putandum quod tunc relictura sit illum, cum in cubiculum matris introduxerit; sed, donec pro sempiterno, id est, semper illi inherebo, semper in eius fide et dilectione perseuerabo. Tale est in psalmo: Ita oculi nostri ad Dominum Deum nostrum, donec misereatur nostri . Nunquid postquam nostri misertus fuerit, non erunt oculi nostri ad eum? Utique erunt.

uers. 5. Adiuro uos, filie Ierusalem, per capreas ceruosque camporum, ne suscitetis neque euigilare faciatis dilectam, quoadusque ipsa uelit. Bis repetitur  iste uersiculus; nam iam superius positus est: sed supra ad Ecclesiam primitiuam de Iudeis collectam pertinet; hic uero ad Ecclesiam de gentibus congregatam et amoris uinculo Christo arctius copulatam. Una enim eademque cura est Deo de sanctis, qui uel in circumcisione, uel etiam tempore baptismatis coruscante gratia Euangelii, illi placuerunt. Quia uero iste uersiculus superius expositus est, iam uidendum est quare ueluti dormientem inducat Ecclesiam, unde et adiurat filias Ierusalem ne eam excitent, cum paulo superius non dormientem uel quiescentem, sed studio laboriosissime inquisitionis insistentem, qua sponsum inquirebat introducat. Si ergo requirebat sponsum, quomodo requiescebat? sed dulcissimus et suauissimus somnus est Christum querere. Dormit ergo Ecclesia, et Christum querit; dormit uidelicet a desideriis terrenis et ab actibus seculi: uigilat autem et requirit sponsum, quia eius  contemplationi inheret, eum solum desiderat, ad illum peruenire contendit. Adiurat ergo sponsus filias Ierusalem, animas uidelicet desideriis superne patrie inherentes, ne illam excitent ab hoc somno suauissime quietis et contemplationis, donec ipsa uelit. Somnus autem merito amor appellatur: quia sicut dormiens a uisibilibus oculos claudit, et inuisibilia contemplatur: ita is qui diuine contemplationi insistit, quasi alienus exterioribus dormit, et sola spiritualia et celestia uidet. Nec mirum si amor somnus uocetur, cum in sequentibus mors amor appelletur: Fortis est ut mors dilectio. Cum autem dicit, donec ipsa uelit, ostendit Ecclesiam de gentibus uoluntarie se preparaturam ad labores et persecutiones pro Christo perferendas.

uers. 6. Que est ista que ascendit per desertum sicut uirgula fumi ex aromatibus myrrhe, et thuris, et uniuersi pulueris pigmentarii? uox filiarum Ierusalem, id est sanctorum primitiue Ecclesie, admirantium pulchritudinem Ecclesie de gentibus congregate.  Que est  ista? Que, 513 id est qualis. Quanta laude et admiratione digna, que circumcisione mundata, nec adhuc baptismo sanctificata iam currit ad Deum? Ascendit  per desertum; hoc dicitur ad imitationem prisce plebis Iudaice, que liberata de Aegyptia seruitute, per desertum, mari Rubro transito, uenit ad terram repromissionis: sic et Ecclesia per desertum nationum ascendebat iam de Aegypto, hoc est, de confusione idololatrie liberata, et Pharaone, id est diabolo submerso, ut celesti manna pasceretur, et ueram terram repromissionis ingrederetur. Ascendit  ad montes uirtutum, uel etiam ad ipsum celum uirtutibus subleuata; que in psalmo dicit: Leuaui oculos meos in montes , etc.; et alibi: Ad te leuaui oculos meos, qui habitas in celis . Montes isti sunt patriarche, prophete, apostoli et ceteri sancti Dei, qui merito uirtutum appellantur montes. Primo enim ad montes, id est ad sanctos  subleuat oculos Ecclesia, uel anima fidelis que istorum doctrinam actusque considerat, illorum exemplo et intercessione muniri gaudet. Postea proficiens ad ipsum quoque qui fecit montes, audet cordis aspectum dirigere, et dicit: Ad te leuaui oculos meos, qui habitas in celis; id est, gratanter requiescis in sanctis. Sicut  uirgula fumi ex aromatibus myrrhe et thuris. Fumus ex igne nascitur, et mox altiora eris expetit, donec aspectibus intuentium subtrahatur. Fumus igitur significat sanctum desiderium igne diuini amoris perfusum; nec absolute fumo comparantur, sed uirgule fumi: quia sancta Ecclesia uel anima Deum amans, gracilis est et delicata, disciplinis Spiritus sancti attenuata, non habens grossitudinem carnalium desideriorum. Siue uirgule fumi, non sparso fumo comparantur propter unitatem Ecclesie, que in Christo unum est. Unde uero esset ille fumus ostendit, cum subdit, Myrrhe et thuris et uniuersi pulueris pigmentarii. Myrrha condiuntur mortuorum corpora; thus uero adoletur in sacrificio Dei; ideoque  per myrrham carnis mortificatio designatur: per thus munditia orationum exprimitur. uirgule ergo fumi myrrhe et thuris Ecclesia assimilatur: quia sancti mortificatione carnis sue et orationibus mundo et simplici corde profusis, Deo placere student. Et unuersi  pulueris pigmentarii, id est congerie omnium uirtutum. Non enim integra fuisse aromata, sed in puluerem redacta dicuntur: quia sanctorum actiones magna discretione considerande sunt, et tanquam cribro subtilissime considerationis euentilande, ne quid forte in illis durum aut inconueniens existat: ne saltem per ipsas uirtutes aduersarius milleformis subrepat, qui callidus per bona etiam consueuit nocere.

uers. 7. En lectulum Salomonis sexaginta fortes ambiunt ex fortissimis Isrel, omnes tenentes gladios, et ad bella doctissimi. Quo hec dilecta et mirabilis ascenderit, ostenditur cum subditur, En lectulum Salomonis,  et reliqua. Lectus Salomonis quamuis superna illius superne beatitudinis requies accipi possit, in qua Deus cum suis sanctis requiescit, probabilius tamen presens accipitur Ecclesia, in qua sancti Dei sopitis tumultibus uitiorum, amplexu Salomonis, id est uiri pacifici delectantur. Unde et Psalmista de Christo dicit: Factus est in pace locus eius, et habitatio eius in Sion . Lectulum ergo Salomonis, id est Ecclesiam, sexaginta fortes ambiunt ex fortissimis Isrel. Per sexaginta fortes ordo doctorum intelligitur, qui uel predicando Ecclesiam muniunt, uel contemplando ad illam supernam beatitudinem peruenire desiderant. Sexagenarius autem numerus ex senario et denario constat; sexies enim deni, uel decies seni, sexaginta fiunt. Senarius uero perfectionem significat operis: quia sex diebus perfecit Deus opera sua: denarius uero remunerationem et premium quod in fine electis dabitur; unde et hi qui in uineam uenerunt, denarium leguntur accepisse . Sexaginta ergo fortes significant  sanctos  doctores, fortes et animo constantes. Additur uero ex fortissimis Isrel, omnes in Christum credentes, et Christum diligentes, Isrel, id est uir uidens Deum, appellantur. Fortissimi uero Isrel sunt, qui Ecclesiam tueri predicando, et ab incursibus demonum, uel impugnatione hereticorum defendere nouerunt. Hi enim ambiunt lectulum Salomonis: quia illis commissa est Ecclesia, et ab illis uigilanti cura est custodienda. Omnes tenentes gladios, et ad bella doctissimi. Tenent enim gladium spiritualem, uerbum Dei, de quo Apostolus: Et galeam  salutis assumite, et gladium spiritus, quod est uerbum Dei . Ad bella uero sunt doctissimi: quia necesse est ut spiritualis prelii arte instructi sint, qui aduersus mundi principatus et potestates, aduersus mundi rectores tenebrarum harum, contra spiritualia nequitie in celestibus bella gerunt . uersutissimus enim iste est hostis, et tam subtilitate spiritualis nature, quam etiam temporis longeuitate doctissimus,  contra quem sancti bella suscipiunt.

uers. 8. Uniuscuiusque ensis super femur suum propter timores nocturnos. Per femur propagatio sobolis accipitur; super femur ergo enses habent, qui timore Dei omnes comprimunt et cercent motus carnalis uoluptatis. Et hoc propter timores nocturnos, id est propter occultas insidias maligni hostis, qui in nocte huius seculi sanctis maxime, qui in Ecclesia preeminent, insidiatur; ut illis deceptis, lectulum Salomonis, id est requiem sanctorum fedare possit. Et notandum quod superius tenere gladios dicuntur: hic uero super femur enses habere. Gladios enim tenent, ut aduersariis resistant, ut eos superent, et ut hereticos et omnes sane fidei contradicentes confodiant. Super femur ergo enses habent, ut suimet curam gerant, ut fluxus carnalium uoluptatum reprimant: ne aliis predicantes, ipsi reprobi efficiantur .

uers 9. Ferculum fecit sibi rex Salomon de lignis  Libani. Quod superius per lectulum Salomonis, sic nunc designatur per ferculum, sancta uidelicet Ecclesia, in qua uelut in lecto requiescunt sancti Dei, et uelut in lecto discumbunt ad epulas eterne beatitudinis et satietatis. De lignis Libani fecit Salomon ferculum. Libanus mons est Phenicis, cuius arbores et proceritate et pulchritudine et durabilitate cunctis preeminent, ideoque significant sanctos uirtutum specie fulgentes, et ad eterna festinantes. Libanus enim candidatus, uel candidatio interpretatur, uel dealbatio. Ligna ergo Libani sunt sancti candidati, uel dealbati in baptismo, et exornati omnium uirtutum pulchritudine.

uers. 10. Columnas eius fecit argenteas. Per columnas 514 doctores eiusdem Ecclesie significantur, qui eam uerbo et exemplo sustinent et roborant; unde et in Actibus apostolorum dicitur: Iacobus et Ioannes et Cephas, qui uidebantur columne esse . He columne sunt argentee, quia nitore celestis eloquii refulgent; Eloquia enim Domini eloquia casta , et reliqua.

Reclinatorium aureum, ascensum purpureum. Per reclinatorium aureum requies eterna accipitur, que sanctis in Ecclesia repromittitur; ad quam tamen ascensus est purpureus. Purpureus ascensus est passio Christi: quia purpura colorem sanguinis imitatur. Ascensu ergo purpureo ad reclinatorium peruenitur: quia illi ad eternarum epularum discubitum, et ad superne quietis requiem ueniunt, qui in presenti passionem Redemptoris digne uenerari et imitari satagunt. Quia nisi quis actiones ac uitam Christi imitatus fuerit, ad eternam requiem peruenire non poterit.

Media caritate constrauit propter filias Ierusalem. Media caritate constrauit: quia omnibus fidelibus suam caritatem Christus commendauit patiendo pro nobis, et requiem nobis preparando, iuxta quod Apostolus, dicit: Commendat autem Deus suam caritatem in nobis: quoniam cum adhuc peccatores essemus,  pro nobis Filium suum in mortem tradidit . Aliter, per columnas argenteas apostoli et apostolici uiri designantur; per reclinatorium aureum doctorum ordo, qui cum ineffabilia eterne uite gaudia promittunt, utique nos suauiter requiescere faciunt. Et hoc reclinatorium bene aureum dicitur: quia ineffabile est illud premium, quod sancti exspectant. In rebus enim caducis nichil pretiosius est auro. Per ascensum uero purpureum ordo signatur martyrum, qui passionem Christi imitati, pro illo suum sanguinem fuderunt. Sed quid nos faciemus, dicit beatus Gregorius, qui nullius meriti sumus, non inter doctores, non inter martyres locum nos habere uidemus? Sequitur, media caritate constrauit. Habeamus ergo caritatem, qua media huius ferculi constrata sunt, que et idcirco latum mandatum uocatur, quia omnibus obseruatoribus suis eternam salutem parat. Hanc efficaciter teneamus, et per hanc saluabimur, et hoc propter filias Ierusalem, hoc  est, propter animas simplices et nullius sibi uirtutis conscias; que quanto maioris fragilitatis sibi sunt conscie, tanto amplius Saluatorem et Redemptorem suum diligere satagunt.

uers. 11. Egredimini, et uidete, filie Sion, regem Salomonem in diademate quo coronauit eum mater sua in die desponsationis illius, et in die letitie cordis eius. uox Ecclesie inuitantis animas fidelium ad intuendum quam mirabilis et speciosus sit sponsus eius. Filie namque Sion Ecclesie sunt, que et filie sunt Ierusalem, sancte uidelicet anime, superne illius ciuitatis ciues, que et perpetua cum angelis pace fruuntur, et per contemplationem gloriam Dei speculantur. Egredimini, inquit, filie Sion, hoc est, exite de turbulenta huius seculi conuersatione; ut mente expedita eum quem diligitis, contemplari possitis. Et uidete, inquit, regem Salomonem, hoc est uerum pacificum Christum, in diademate quo coronauit eum mater sua. Ac si diceret: Considerate Christum pro uobis carne indutum, quam carnem de carne uirginis  matris sue assumpsit. Diadema namque uocat carnem quam Christus assumpsit pro nobis, in qua mortuus destruxit imperium mortis, in qua etiam resurgens, resurgendi nobis spem contulit. De hoc diademate Apostolus ait: uidimus Iesum per passionem gloria et honore coronatum . Mater uero sua eum coronasse dicitur, quia uirgo Maria illi de sua carne carnis materiam prebuit. In die desponsationis eius, hoc est in tempore incarnationis eius, quando sibi Ecclesiam coniunxit, non habentem maculam aut rugam ; uel quando Deus homini coniunctus est. Et in die letitie cordis eius. Letitia enim et gaudium Christi, salus et redemptio humani generis est; iuxta quod in Euangelio multos ad fidem suam cernens confluere. In illa, inquit euangelista, hora exsultauit et dixit: Confiteor tibi, Pater celi et terre, quia abscondisti hec a sapientibus et prudentibus, et reuelasti ea paruulis . Et in euangelica parabola, inuenta oue, conuocauit amicos dicens: Congratulamini mihi . Potest hoc et simpliciter totum ad passionem Christi referri iuxta litteram. Preuidens enim Salomon in spiritu passionem Christi, longe ante premonebat filiam Sion, id est plebem Isreliticam: Egredimini, inquiens, et uidete regem Salomonem, id est Christum, in diademate, in spinea corona qua coronauit eum mater sua Synagoga, in die desponsationis eius, quando uidelicet sibi coniunxit Ecclesiam, et in die letitie cordis eius, quo gaudebat per suam passionem redimi mundum de diaboli potestate. Egredimini ergo, hoc est, exite de tenebris infidelitatis, et uidete, hoc est, mente intelligite: quia ille qui ut homo patitur, uerus est Deus; uel etiam egredimini extra portam ciuitatis uestre, ut eum in Golgotha monte crucifixum uideatis.



CAPUT Iu.

uers. 1. Quam pulchra es, amica mea; quam pulchra  esset decora. uox Christi bis repetit, quam pulchra es, in opere uidelicet et predicatione, In opere, quia nichil fedum, nichil oculis meis indignum agis; in predicatione, quia ad considerandum incarnationis mee mysterium etiam sodales tuas filias Ierusalem inuitare non cessas.

Oculi tui columbarum. Per oculos intelligitur acumen sensuum spiritualium, quibus diuina et sempiterna contemplatur Ecclesia. Columbe autem oculi Ecclesie comparantur propter spiritualem gratiam: quia Spiritus sanctus in specie columbe apparuit . Sequitur autem.

Absque eo, quod intrinsecus latet, id est, absque superne illius retributionis gloria, quam in fine seculi es perceptura; quam etsi in presenti per fidem contemplaris, latet tamen intrinsecus; nec enim in presenti uideri potest, sed in futuro perficietur.

Capilli tui sicut greges caprarum, que ascenderunt de monte Galaad. Per capillos Ecclesie, subtiles Ecclesie cogitationes accipiuntur, quibus temporalia  plerumque disponuntur. Comparantur uero gregibus caprarum, quia hec animalia munda sunt, et in rupibus, siue in excelsis locis resupinata pascuntur: quia cogitationes sanctorum, etsi pro corporali necessitate in temporalibus fiunt, 515 tamen in internorum intentione non discedunt; et in ista etiam cura, quam necessitati corporee impendunt, quasi celum semper intuentur. Possumus etiam per oculos doctores Ecclesie et predicatores accipere, qui in corpore cui caput Christus est, summum locum tenent, et celestia ac spiritualia pre ceteris membris uident. Per capillos uero innumerabilem multitudinem simplicium fidelium in laicali ordine constitutorum intelligimus: qui etsi minus uident spiritualia, sua tamen multitudine et numerositate magnum decus prestant Ecclesie. Et bene gregibus comparantur caprarum. Capra peccatoribus conuenit, per quam plebes fidelium actionibus seculi dedite, que sine peccato agi non possunt, intelliguntur. Bene autem  sequitur, Que ascenderunt de monte Galaad. Galaad aceruus testimonii interpretatur, iuxta litteram quidem; ideo quia cum Iacob recederet de Mesopotamia, persecutus est eum Laban, et die tertia reperit eum, ibique in testimonium mutui federis aceruum lapidum erexerunt . Mystice aceruus testimonii Christus est, in quo multitudo consistit omnium sanctorum, qui sunt lapides uiui, adherentes illi uero lapidi, de quo Petrus dicit: Ad quem accedentes lapidem uiuum, et isti tanquam lapides uiui superedificamini . Greges ergo caprarum de monte Galaad ascenderunt, quia sanctorum multitudines ad excelsa uirtutum conscendunt, et Christi doctrinam ac precepta in omnibus sequi satagunt.

uers. 2. Dentes tui sicut greges tonsarum ouium, que ascenderunt de lauacro. Sicut per capillos Ecclesie innumerabilis multitudo simplicium fidelium intelligitur,  ita et per dentes Ecclesie doctores intelliguntur. Dentibus enim cibos commolimus; et sancti doctores bene dentibus conformantur: quia spirituales cibos, quos simplices capere nequeunt, ipsi quodammodo exponendo comminuunt. Dens Ecclesie precipuus erat Petrus, cui dictum est in uisione: Surge, occide, et manduca ; ac si diceretur, eos quos ad fidem conuertis, occide ab eo quod sunt, id est, ut desinant esse peccatores; et manduca, hoc est transfer, uel transforma in corpus Ecclesie. Bene autem hi dentes ouibus tonsis et lauacro lotis comparantur. Solent enim oues post tonsionem currenti aqua ablui, ne illotus sudor corpori adherescat et scabiem generet. Tonsi ergo sunt sancti doctores et magistri Ecclesie, qui ex lauacro baptismi abluti, uellera, id est facultates et substantias suas pro Christo amiserunt. Omnibus quidem fidelibus conuenit quod dicit: Que ascenderunt de lauacro; nullus enim sine lauacro baptismi fidelis esse potest. Non autem  omnibus tonsio conuenit: quia non omnes ita sunt perfecti, ut sua pro Christo ualeant amittere: sed illis specialiter hoc congruit, qui secundum uerbum Domini uendunt omnia sua, et dant pauperibus , et nudi atque expediti sequuntur Christum. Tales ergo sunt dentes Ecclesie sancte, id est predicatores et ministri eius, oues per innocentiam abluti baptismo: uoluntaria paupertate et rerum spollatione gaudentes. Sequitur.

Omnes gemellis fetibus, et sterilis non est inter eas. Quia gemina caritate et dilectione Dei et proximi preeminent, et hanc obseruari docent: uel etiam quia fidem et operationem predicant. Et sterilis non est in eis; nullus uidelicet alienus est a bonis operibus.

uers. 3. Sicut uitta coccinea labia tua, et eloquium tuum dulce. Per labia Ecclesie, sancti predicatores accipiuntur, qui et per dentes figurantur. Coccus autem sanguinis uel ignis habet speciem. Labia ergo Ecclesie  uitte coccinee  comparantur: quia passionem Christi assidue predicant qui pro nostra redemptione sanguinem suum fudit. Siue uitte coccinee assimilantur, quia predicatores ardent dilectione: diligentes eos quibus uerba predicationis impendunt, et etiam a quibus mala patiuntur. Ad hoc etiam pertinet quod Spiritus sanctus in linguis igneis apparuit , quia loquentes et ardentes fecit apostolos: ardentes dilectione, loquentes predicatione. Et bene uitta coccinea dicitur; uitta enim capillos ligat et constringit, et sancti doctores sua predicatione ad unitatem fidei et dilectionis multitudinem fidelium in Ecclesia nectunt, et in unum decorem redigunt. Possunt etiam per capillos, subtiles cogitationes mentis accipi. uitta ergo coccinea crines ligamus, quando cogitationes nostras disciplina timoris Dei constringimus et cercemus. Et eloquium tuum dulce. Dulce est eloquium Ecclesie, cum sancti doctores uel passionem sui Redemptoris ad memoriam reducunt, et predicant  quantum Deus hominem dilexerit, uel etiam cum celestia premia auditoribus annuntiant.

Sicut fragmen mali punici, ita gene tue, absque eo quod intrinsecus latet. Per genas superius diximus Ecclesiam figurari. Nam cum uerecundamur, rubor sanguinis in genis effunditur. Malum autem punicum rubicundum habet corticem, interius uero multitudine granorum plenum est, unde et malum granatum uocatur. Per fragmen ergo mali punici, memoria eiusdem passionis dominice accipitur, que et in cocco superius figuratur. Solet enim una res diuersis exprimi figuris. Gene ergo Ecclesie fragmini mali punici comparantur, quia sancti doctores uenerabiliter agunt memoriam passionis Redemptoris sui, nec erubescunt crucem eius, imo gloriantur, dicentes cum Apostolo: Mihi autem absit gloriari, nisi in cruce Domini nostri Iesu Christi ; et alibi Apostolus ad discipulum suum scribens: Noli  erubescere crucem Christi, neque me uinctum eius . Bene autem gene non integro malo punico, sed fragmini comparantur. Malum enim punicum cum frangitur, exterius rubor, interius candor apparet: sic et sancti predicatores et doctores cum passionem Christi annuntiant, quasi rubor est exterius: cum uero quanta utilitas nostre redemptionis inde prouenerit, et quod homo per passionem Christi non solum a peccatis iustificari, sed etiam quod diuinum consortium meruerit, demonstrant, quasi candidum est quod intrinsecus latet. Possunt etiam per genas Ecclesie, martyres figurari, qui rubicundi sunt effusione sanguinis sui ueluti malum punicum; sed fracto malo punico, candor interius apparet, quia post mortem miraculis coruscant.

uers. 4. Sicut turris Dauid collum tuum, que edificata est cum propugnaculis. Collum sancte Ecclesie predicatores sancti et doctores eius sunt. Iidem enim hic designantur per collum, qui superius per oculos, uel per dentes, sancti uidelicet 516 predicatores,  qui ueluti colla acceptos uerbi Dei cibos nutriendo corpori transmittunt, et uocem predicationis diuine auditoribus proferunt. uel etiam sancti doctores per collum signantur, quia sicut per collum caput et cetera membra corpori coniunguntur, ita sancti doctores quasi mediatores sunt inter Christum et reliquos quos instruunt fideles, et quasi Christum corpori suo, id est Ecclesie coniungunt. Hoc autem collum turri Dauid comparatur, qui interpretatur manu fortis, uel uisu desiderabilis, Christum significat. Et tota quidem Ecclesia ciuitas Dauid, id est magni Regis Christi est, qui est manu fortis: quoniam diabolum deuicit, iuxta quod Psalmista dicit: Dominus fortis et potens, Dominus potens in prelio . Est et uisu desiderabilis: quia  in eum desiderant angeli prospicere . Turris autem ciuitatis huius, illi sunt qui uel scientia uel operationis perfectione ceteris preeminent. Que edificata est cum propugnaculis. Propugnacula sunt diuinarum Scripturarum sacramenta, de  quibus ueluti iacula procedunt, quibus aduersarie repelluntur potestates.

Mille clypei pendent ex ea, omnis armatura fortium. Mille clypei intelliguntur innumera defensionis diuine presidia, quibus sancta uallatur et defenditur Ecclesia. Omnis armatura fortium, id est omnis instructio uel sancte operationis uel diuine predicationis. Et bene collum Ecclesie, hoc est predicatores et doctores turri Dauid comparantur, quia semper quasi in bello sunt, pro defensione sancte Ecclesie pugnantes.

uers. 5. Duo ubera tua sicut duo hinnuli capree gemelli. Duo ubera Ecclesie eosdem significant sanctos doctores. Nec mirum quod una eademque res diuersis figuratur modis. Sancti enim doctores oculi sunt, quia uite uias quas ingredi debeant, subiectis demonstrant. Dentes sunt, quia cibos diuinarum Scripturarum molunt et comminuunt, ut mandi possint, scilicet a simplicibus, hoc est intelligi. Collum sunt,  quia caput et membra, hoc est Christum et Ecclesiam coniungunt; ipsi ergo doctores sunt et ubera Ecclesie quia paruulos et simplices fideles lacte uerbi Dei nutriunt, iuxta quod Apostolus simplicioribus loquens, dicit: Non potui uobis loqui tanquam spiritualibus, sed quasi carnalibus; et paruulis in Christo lac uobis potum dedi, non escam . Et bene non absolute ubera, sed cum additamento dicit, duo ubera, cum femina neque plus neque minus habeat quam duo ubera; quia nimirum sancti doctores paruulos ex utroque populo, Iudaico uidelicet et gentili, lacte uerbi Dei nutriunt. Nam et Paulus de seipso dicit: Qui operatus est Petro in apostolatu circumcisionis, operatus est et mihi inter gentes . Et apte duo ubera, sicut duo hinnuli gemelli capreas esse dicuntur, qui uidelicet fetus sunt et filii Saluatoris nostri Iesu Christi qui superius per capreas designatus est; hec enim animalia et acutissime uident, et nimia uelocitate altiora conscendunt: sic et sancti  doctores que agenda sunt et ipsi uident, et aliis monstrant, et despectis terrenis ad superna ascendere nituntur.

uers. 6. Qui pascuntur in liliis, donec aspiret dies, et inclinentur umbre. Qui pascuntur in liliis, hoc est, delectantur purissimis et nitidissimis sensibus Scripturarum. Donec aspiret dies, hoc est dies illa eterna ueniat, quam desiderabat Psalmista, dicens: Melior est dies una in atriis tuis super millia : Et inclinentur umbre, hoc est, transeant merores et perturbationes huius seculi. Donec aspiret dies, id est oriatur dies; aspirabit enim dies, id est orietur, quando uerus ille Sol iustitie, id est Christus apparebit; et tunc inclinabuntur umbre, hoc est, omnia nubila meroris et tenebre presentis seculi pertransibunt. Sed et si ipsam litteram uelimus aspicere, pulchre expressit ortum diei et noctis: nam nox nichil est aliud nisi umbra terre, que sole descendente sub terras consurgit; sole autem iterum super terras ascendente, inclinantur umbre, id est, cedit nox.  Pascuntur ergo in liliis donec aspiret dies et inclinentur umbre, quia sanctorum doctorum in presenti tantum uita necessaria est predicatio et doctrina; nam in alia uita postquam apparuerit eterna dies, et finita fuerit nox presentis seculi, non necesse erit doceri aliquem: quia omnes reuelata facie gloriam Domini  contemplabuntur. Unde et Dominus per prophetam Ieremiam dicit: Non ultra docebit uir fratrem suum dicens: Cognosce Dominum; omnes enim cognoscent me a minimo usque ad maximum .

uadam ad montem myrrhe, et ad collem thuris. In myrrha carnis mortificatio, uel passionum pro Christo tolerantia; in thure uero sanctarum orationum deuotio accipitur. Mons ergo myrrhe, et collis thuris, mentes sanctorum sunt, excelse per contemplationem. Promittit ergo sponsus se ad montem myrrhe uenturum, et ad collem thuris: quia illas mentes sua uisitatione uisitare dignatur, que membra sua cum uitiis et concupiscentiis  mortificant , que etiam seipsas per sanctorum orationum studia gratum Deo sacrificium faciunt.

uers. 7. Tota pulchra es, amica mea, et macula non est in te. uox sponsi ad amicam suam sponsam. Tota pulchra es. Omni  ex parte nullam recipis maculam, neque rugam. Non enim soli doctores uel perfecti quique pulchri sunt ante oculos Dei, qui summa scientia et contemplatione preeminent; sed etiam simplices quique fideles, qui recta fide et bonis operibus exornantur, pulchri in oculis sponsi habentur. Nam, ut Psalmista dicit: Benedixit omnibus qui timent Dominum, pusillis cum maioribus ; ideo dicit: Tota pulchra es, non tantum una pars tua. Hoc ideo dicimus, non quod aliquis in presenti uita sine peccato esse possit, cum scriptum sit: Nemo est super terram sine peccato, nec infans unius diei : sed ideo quia fides perfecta et celeste desiderium omnem absterget maculam leuioris peccati; non enim de grauioribus nunc ratio  est, que qui committunt, iam sponsa Christi non sunt, nec ullam habent particulam huius sancte pulchritudinis. Hinc est quod Ioannes dicit: Qui natus est ex Deo non peccat , subaudi, peccato ad mortem; non quod leui peccato quis careat, sine quo uita ista non ducitur. Tota ergo pulchra est Ecclesia, in quantum se castam et immunem ab omni peccato custodit. Si quando autem leui peccato fuscatur, cita penitudine et fide recta ad celeste desiderium in ea prisca pulchritudo reparatur.

517 uers. 8. ueni de Libano, sponsa mea, ueni de Libano, ueni. Libanus mons est Phenicis: interpretatur autem de Hebreo dealbatio uel candidatio; ex Greco autem thus interpretatur. Unde et supra ubi loquitur: uadam ad montem myrrhe et ad collem thuris, collis habetur Libani. uocat ergo sponsus sponsam suam candidatam baptismate, dealbatam nitore omnium uirtutum, flagrantem studio sanctarum orationum.  uocat autem eam, ut ueniat, id est, ut in uirtutibus proficiat. Non solum uocat Deus animam, quando eam a uinculis carnis exutam ad celestia premia ducit; sed etiam per internam inspirationem, ut in uirtutibus proficiat, hortatur. Quot enim in uirtutibus sancti proficiunt, quasi tot passibus ad Deum tendunt. Et tertio dicit, ueni, quia uult eam perfectam esse in cogitatione, locutione et opere. uel eam uocat primo, ut ad se ueniat per fidem; uocat secundo, ut dignam celestium premiorum retributionem iam liberata a corpore accipiat; uocat tertio, ut in die generalis resurrectionis iam resumpto corpore, duplici stola perpetuo coronata gaudeat.

Coronaberis de capite Amana, de uertice Sanir et Hermon, de cubilibus leonum, de montibus pardorum. Amana ipsum dicunt esse montem Cilicie Amanum, qui et Taurus appellatur. Sanir uero et Hermon montes sunt Iudee in quibus leones et pardi feruntur  habitare; per quos autem montes, seculi potestates, reges uidelicet et principes intelliguntur, qui ueluti montes in superbia extolluntur, et malignis spiritibus quasi leonibus et pardis cubilia prebent. Maligni enim spiritus leones uocantur propter superbiam, pardi propter ferocitatem, uel etiam propter mille artes nocendi, quia pardus uarium animal est. De his ergo montibus coronatur Ecclesia, quando principes seculi ad fidem Christi conuertuntur; et non solum propter suas uirtutes, sed etiam propter talium conuersationem ad salutem remuneratur Ecclesia. Potest et hoc in presenti accipi. Nam coronatur Ecclesia de uertice horum montium, quando subiectis principibus catholice fidei, Ecclesia, que antea premebatur, coronatur et gloriatur in Christo; sicut factum est tempore Constantini, quando illo conuerso mirabiliter glorificata est Ecclesia. Coronatur et de cubilibus leonum, et montibus pardorum, quando superbos et quosque seuos ac dolosos conuertit, et pro illorum quoque conuersione eterna premia recipit.

 uers. 9. uulnerasti cor meum, soror mea sponsa; uulnerasti cor meum. Sponsam et sororem suam sanctam dicit Ecclesiam, que et sponsa est, quia eam sibi Christus incarnatus despondit, eamque emundatam sordibus peccatorum, dote Spiritus sancti sibi coniunxit. Soror uero est, quia propter eam incarnatus frater eius fieri dignatus est, sicut resurgens a mortuis dixit mulieribus: Ite, nuntiate fratribus meis . Cum ergo dicit uulneratum se cor habere, magnitudinem amoris expressit, quo sanctam suam diligit Ecclesiam. Affirmat autem hoc iterans et inculcans: uulnerasti cor meum, ut tali iteratione quantum Ecclesiam suam diligit, ostendat. Qua autem re uulneratum sit, subiungendo demonstrat.

In uno oculorum tuorum, et in uno crine colli tui. Per oculos Ecclesie, spirituales sensus uel doctores sanctos accipimus: per crines uero multitudines subiectarum plebium, quibus sancta decoratur Ecclesia.  Et est sensus: cum tota sis pulchra, o Ecclesia, et cum te ob multa diligam, precipue tamen nitor spiritualium sensuum, et doctorum tuorum sinceritas me delectat, simplicitas etiam uite subiectarum plebium, que pie et fideliter uerbis doctorum obtemperant. Bene autem cum superius pluraliter dixit oculos et capillos, hic singulariter dicit in uno oculo, et in uno crine; ut per hoc unitas sanctorum doctorum exprimatur. Unitas est enim celestis doctrine quam subiectis impendunt. Unus enim Dominus, ut Apostolus dicit, una fides, unum baptisma , nec non et una deuotio subiectorum fidelium. Potest et hoc quod dicit, uulnerasti cor meum, de passione Christi accipi. uulnerasti cor meum, id est, tuo amore fecisti ut ego in cruce uulnerarer. Notandum uero quod dicit, In uno crine colli tui. Per collum enim diximus doctores significari, et crinis Ecclesie collo adheret, quo subiecte plebes a sanctis doctoribus  nutriuntur, et eorum sane doctrine inherent, ac secundum illorum precepta uiuere satagunt.

uers. 10. Quam pulchre sunt mamme tue, soror mea sponsa! Per mammas superius eosdem doctores diximus figurari, qui et per oculos designantur; nam sancti doctores mamme sunt, id est simplici doctrina humiles nutriunt; oculi sunt cum summa queque et celestia predicant. Ait ergo: Quam pulchre sunt mamme tue, soror mea sponsa! id est, quam pulchri sunt doctores tui! quoniam sermo illorum et eloquio preeminet, et pondere sensuum pretiosus est.

Pulchriora sunt ubera tua uino. Hic uersiculus iam superius expositus est, ubi dicitur: Meliora sunt ubera tua uino. Et hoc notandum quod Ecclesia superius ubera sponsi sui laudauit, dicens: Meliora sunt ubera tua uino; nunc uero uicissim sponsus sponse sue ubera extollit, ut per hoc unitas Ecclesie commendetur. Christus enim caput est, et Ecclesia corpus eius; precellit enim initium predicationis euangelice legalem sententiam.

 Et odor unguentorum tuorum super omnia aromata. Unguenta Ecclesie sunt doctrine celestis carismata uel etiam fama uirtutum, que de Ecclesia fragrat; aromata uero intelliguntur legales obseruationes. Super aromata ergo est odor unguentorum Ecclesie: quia dignitas et fama euangelice perfectionis transcendit omnem laudem legalis obseruationis.

uers. 11. Fauus distillans labia tua, sponsa. Fauus est mel in cera; mel autem in cera est spiritualis intelligentia in littera. Labia ergo Ecclesie fauus distillans uocantur, quia sancti doctores, qui per labia designantur, spiritualia documenta proferunt instruendis fidelibus. Nec solum fauus, sed etiam distillans uocantur Ecclesie labia; distillat enim fauus, cum mellis copia exuberans, iam non potest cereis capsulis contineri. Recte ergo diuina Scriptura fauus distillans uocatur, quia multipliciter intelligitur, et uariis sensibus exponitur, nunc iuxta litteram, nunc iuxta allegoriam, nunc iuxta moralitatem,  nunc iuxta anagogem, id est superiorem sensum.

Mel et lac sub lingua tua. Lac paruulis conuenit, 518 ideoque per lac designatur simplex doctrina, qua initium credentium imbuitur. Mel uero, quod de rore celi confici creditur, celestem et spiritualem doctrinam significat, que perfectis et instructis conuenit. Sub lingua ergo Ecclesie mel et ac est: quia aliquando celestia mysteria perfectis, aliquando rudibus plana et simplicia annuntiat.

Et odor uestimentorum tuorum sicut odor thuris. uestimenta Ecclesie sunt bonorum operum ornamenta, iuxta quod Ioannes in Apocalypsi dicit: Byssinum enim iustificationes sanctorum sunt ; et in Iob dicitur: Iustitia indutus sum, et indui me sicut ornamento et diademate iudicio meo . Thure autem diximus sanctarum orationum munditiam designari. uestimenta ergo Ecclesie thuri comparantur: quia omnia opera Ecclesie quasi orationes sunt; in cunctis enim que agit, semper  Dominum deprecatur, et tali modo impletur illud quod Dominus dicit: Oportet semper orare . Nec semper ante Dominum hoc aliter impleri potest, nisi tota nostra uita et conuersatio talis sit, ut in conspectu Dei oratio deputetur. Thus arbor est Arabie, cortice et folio lauro similis, succum amygdale modo emittens, qui bis in anno colligitur, in autumno et uere. In autumnali collectione preparantur arbores incisis corticibus flagrantissimo estatis ardore, ac sic prosiliente spuma pingui que concreta densatur, ubi natura loci poscat, tegete palmea excipiente. Quod in arbore hesit, ferro depectitur; ideoque uidetur corticeum esse purissimum, id est candidum thus. Secunda uindemia est uere, ad eam hieme incisis corticibus, rubrum hoc exit, nec comparandum priori. Creditur et nouelle arboris candidius esse, sed ueteris odoratius. Quod ex eo rotunditate gutte pependit, masculum  uocamus; guttam concussu elisam, mannam uocamus.

uers. 12. Hortus conclusus soror mea sponsa, hortus conclusus, fons signatus. Sororem et sponsam suam Ecclesiam dicit, quam ex ancilla sororem sibi esse constituit, et dote Spiritus sancti pigneratam, sibi sponsam effecit. Hec ergo Ecclesia hortus est: quia spiritualium uirtutum germina profert, que in consequentibus aromatum uocabulis designatur. Conclusus uero hortus est iste: quia sancta Ecclesia Redemptoris Domini sui adiutorio munita est, et presidio angelicarum uirtutum uallata, nullis malignorum spirituum patet insidiis. Hec ipsa Ecclesia est fons signatus: fons ideo, quia doctrine celestis fluentis manat, quibus omnes in Christo credentes a peccatis lauat, et ueritatis scientia potat. Signatus uero fons est iste: quia sermo fidei euangelice ueritatis signaculo munitus est, ita ut neque heretici, neque maligni spiritus fidem catholicam uiolare aut  irrumpere ualeant. Hic hortus, uel hic fons, id est Ecclesia, primum in paruo Iudee locello plantatus uel exortus est: deinde per uniuersum mundum disseminata predicatione areolas suas, uel riuulos suos emisit; unde sequitur:

uers. 13. Emissiones tue paradisus malorum punicorum cum pomorum fructibus. Emissiones Ecclesie  incrementa sunt fidei et disseminatio predicationis; que emissiones paradisus sunt. Paradisus Grece, hortus Latine dicitur: quia illa primitiua Ecclesia, que in Iudea quasi hortus fuit, per uniuersum mundum multos hortos, id est Ecclesias emisit. Mala autem punica, que rubicundum habent corticem, eos significant qui non solum generali baptismo sanctificati sunt, uerum etiam qui proprio sanguine in passione baptizati, martyres effecti sunt. Fructus uero pomorum, opera significant uirtutum, siue eos qui ipsas uirtutes opere exercent. Emissiones ergo Ecclesie paradisus malorum punicorum fuerunt: quia primum locum in Ecclesia post apostolos  martyres obtinuerunt, qui ipsam Domini passionem patiendo imitari studuerunt; quamuis generaliter omnis multitudo paradisus malorum punicorum possit accipi, qui mala punica sunt, quia passionem sui Redemptoris semper in memoria retinent. Et sicut malum punicum intra unum corticem multitudinem continet granorum: ita in Ecclesia multitudo fidelium intra fidem dominice passionis continetur. Hinc Apostolus dicit: Quotquot baptizati estis in Christo Iesu, in morte ipsius baptizati estis .

uers. 14. Cypri cum nardo, nardus et crocus, fistula et cinnamomum cum uniuersis lignis Libani. Cyprus arbor est aromatica, semen simile coriandri habens, id est album et sublucidum, quod oleo coquitur, et inde exprimitur quod cyprus uocatur, unde regium unguentum paratur. Legimus in Exodo quod manna erat quasi semen album coriandri . Cyprus ergo et manna unam habent significationem: significant enim gratiam celestem tanquam manna  de celestibus uenientem. Cyprus ergo in horto Ecclesie nascitur, cum fideles quique docentur gratiam celestem omnibus preferre, et per illam salutem sperare. Nemo enim suis uirtutibus, sed sola gratia Dei saluari potest. Nardus typus est dominice passionis, unde et Maria Magdalena nardo pistica caput et pedes Iesu unxit . Nardus ergo in horto Ecclesie est, cum sancti quique memoriam dominice passionis uenerantur, eique gratias agunt quod in tantum eos dilexerit, ut pro eorum salute et liberatione mortem susciperet. Nardus et crocus. Crocus aurosi coloris habet florem, ideoque significat caritatem. Sicut enim aurum inter omnia metalia pretiosius est, ita caritas inter omnes uirtutes primatum tenet, dicente Apostolo: Nunc autem manent fides, spes, caritas, maior autem his est caritas . Cum nardo ergo crocus in horto Ecclesie nascitur, cum membra Christi, hoc est  fideles quique caritatem Dei et proximi efficaciter tenere student. Crocus autem fertur ignitas febres refrigerare: sic uera caritas ardorem concupiscentie secularis et carnalis refrigerat, et dilectionem Dei et proximi in mente accendit. Fistula et cinnamomum. Fistula. breuis est arbuscula que et casia uocatur, cortice purpureo; significat sanctos in Ecclesia humilitate et patientia precipuos, pauperes uidelicet spiritu, quorum est regnum celorum . Purpureus autem cortex significat similitudinem passionis Christi, quam humiles spiritu semper in corde retinent, uel quam illi qui in uera humilitate fundantur, in corde semper retinentes, imitari satagunt. Cinnamomum et ipsa breuis est arbuscula, sed mire uirtutis et odoris, ideoque profectum designant humilitatis, que et per fistulam designatur. Fistula ergo et cinnamomum in Ecclesia sunt, cum sancti Dei humilitatem et patientiam, 519 et in corde ueraciter tenent, et foris aliis ostendunt. Quod autem fistula rubicundum habet corticem, cinnamomum uero  cinericeum habet colorem, significat quod sancti Dei quanto plus sunt memores passionis Redemptoris sui, tanto in oculis suis uiliores et despectiores sunt, dicentes cum Abraham: Loquar ad Dominum meum quamuis sim cinis et puluis ; et cum Iob: Idcirco me reprehendo, et ago penitentiam in fauilla et cinere . Cum uniuersis lignis Libani. Ligna Libani pulchritudine et proceritate ac robore preeminent, ideoque significant doctores et perfectos quosque in Ecclesia, de quibus superius domus Ecclesie legitur facta, dicente eadem Ecclesia: Ligna domorum nostrarum cedrina, laquearia nostra cypressina : quia uidelicet sancti doctores predicatione sua Ecclesiam muniunt. Cum fistula ergo et cinnamomo uniuersa ligna Libani in horto Ecclesie memorantur: quia siue humiles et patientes, siue perfecti quique doctores eamdem fidem habent in Ecclesia, et eamdem beatitudinem exspectant.

 Myrrha et ale cum omnibus primis unguentis. Myrrha arbor est cuius succus stacte dicitur, tante uirtutis, ut quidquid eo tactum fuerit, ab omni putredine et uermibus seruetur illesum. Ale arbor est suauissimi odoris, adeo ut uice thymiamatis altaribus adoleatur. Habet uero succum amarissimum, resistentem putredini et uermibus. Hinc et in passione Domini Nicodemus detulisse dicitur mixturam myrrhe et ales quasi libras centum . Per has ergo arbores designatur carnis continentia et castimonia. Nam putredo luxuriam solet designare, iuxta quod propheta de quibusdam dicit: Computruerunt iumenta in stercore suo . In horto ergo Ecclesie sunt myrrha et ale, hoc est, mentes celestes et omnis corruptionis immunes, audientes ab Apostolo: Pacem sectamini cum omnibus, et castimoniam, sine qua nemo uidebit Deum . Cum omnibus primis unguentis. Prima unguenta, quid melius quam caritas intelliguntur? de qua Apostolus dicit: Adhuc excellentiorem uiam uobis demonstro  ; ac deinde: Si linguis  hominum loquar et angelorum, caritatem autem non habeam, nichil mihi prodest . Post myrrham autem et alen bene prima unguenta ponuntur: quia post carnis continentiam succedit uera caritas que Deus est, qua Deus super omnia diligitur . Neque enim illi qui mundana dilectione tenentur, hoc est, qui uoluptatibus et illecebris adhuc delectantur, huius caritatis participes esse possunt.

uers. 15. Fons hortorum, puteus aquarum uiuentium, que fluunt impetu de Libano. Fons hortorum, ipsa est primitiua Ecclesia, que ueritatis scientia hortos, id est Ecclesias per uniuersum mundum disseminatas irrigat; ipsa est et puteus aquarum uiuentium: quia scientia ueritatis que est Ecclesia, in quibusdam quasi fons est ubi patet, in quibusdam quasi puteus ubi latet, et ad liquidum percipi non  potest. Nam inter fontem et puteum hoc distat, quod fons et in imo et in superficie terre dicitur esse, puteus uero semper est in imo. Ecclesia ergo fons est et puteus: quia mysteria Dei in quibusdam ueluti fons facile capiuntur; in quibusdam uero cum difficultate tanquam aque puteo extrahuntur. Aque uiuentes ipsa mysteria designant Scripturarum, que in se celestem habent uirtutem. At contra cisterne uocantur, id est collectiones aquarum, documenta hereticorum, de quibus Dominus per prophetam: Me dereliquerunt fontem aque uiue, et foderunt sibi cisternas, cisternas dissipatas, que continere non ualent aquas . He fluentes aque fluunt impetu de Libano, hoc est, manant de Ecclesia, que albata est et candidata baptismate et bonis operibus, quod Libanus interpretatur. De hoc Libano  fluunt, hoc est, emanant aque doctrinarum celestium, et hoc cum impetu, id est cum quadam uirtute, qua omnia hereticorum figmenta destruantur et subuertantur. Hinc et Psalmista: Fluminis  impetus letificat ciuitatem Dei , id est uirtus diuinorum eloquiorum.

uers. 16. Surge, Aquilo, et ueni, Auster: perfla hortum meum, et fluant aromata illius. Enumeratis Ecclesie uirtutibus sub nomine aromatum, sciens Dominus qui est sponsus et redemptor Ecclesie, ipsam Ecclesiam persecutionibus esse multiplicandam, subsequenter ipsam quodammodo iubet uenire, persecutionem non precipiendo, sed permittendo. Surge , Aquilo, et ueni, Auster. Per Aquilonem et Austrum flatus persecutionum et perturbationum intelliguntur contra Ecclesiam seuientium. Aquilo quidem frigidissimus uentus est, Auster calidus; et ideo per Aquilonem terrores et mine designantur, per Austrum blandimentorum decipule, quibus duobus modis probatur Ecclesia, terroribus uidelicet et blandimentis. Quod autem dicit: Surge, Aquilo, et ueni, Auster, non imperat malis, nec cogit eos ad mala facienda; sed permittit, et facultatem illis dat, ut  possint seuire contra Ecclesiam; quatenus per illorum malitiam Ecclesia probetur, et illi grauius puniantur. Nouit enim Dominus malis hominum bona quedam facere; sed ipsam persecutionem in potestate sua habet, ut non tantum seuiant quantum uolunt; unde scriptum est: Qui facit uentis pondus : quia uidelicet flatibus persecutionem modum imponit quemdam, iuxta quod Apostolus dicit: Faciet cum tentatione etiam prouentum, ut possitis sustinere . Perfla  hortum meum, hoc est Ecclesiam meam, et fluant aromata illius, hoc est, fragrantia uirtutum et odor bonorum operum ex illa procedat. Quo enim acerbius Ecclesia concutitur, eo maiorem uirtutum odorem ex se emittit.



CAPUT u.

uers. 1. ueniat dilectus meus in hortum suum, ut comedat fructum pomorum suorum. Audiens Ecclesia persecutionem uocari, tanquam se preparans contra aduersa, dicit: ueniat dilectus meus in hortum suum,  hoc est, Christus sponsus meus ueniat, quem toto corde diligo, ad Ecclesiam suam, ut comedat fructum pomorum suorum, hoc est, delectetur atque pascatur bonis operibus fidelium suorum. Nam cibus Domini, bona nostra opera sunt, sicut ipse fidem Samaritanorum uel gentium intuens, dixit discipulis suis: Ego cibum habeo manducare quem uos nescitis .

ueni in hortum meum, soror mea sponsa. Desideranti Ecclesie ut ad se ueniat sponsus respondet se iam hoc fecisse. Ego  iam ueni. Nam ueni, hic, non est imperantis, sed preteriti temporis indicatiuum. O soror mea sponsa, 520 iam ueni in hortum meum, iam uisitaui Ecclesiam meam; sed et quotidie uisito, et uirtutum illius pomis pascor atque odore fruor. uenio ad eam, ut errantes corrigam, infirmantes roborem, dubios confirmem, et perfectos quosque premiis celestibus donem.

 Messui myrrham meam cum aromalibus meis. Per myrrham designantur illi qui martyrio uitam finierunt, uel etiam carnem suam cum uitiis et concupiscentiis crucifixerunt . Aromata uero sunt opera sanctarum uirtutum, bone operationis odoribus fragrantia. Metit ergo Dominus myrrham cum aromatibus suis, quando sanctos martyres uel reliquos electos bonis operibus insignes, ab hac uita falce mortis precidit, atque ad maturitatem bonorum operum perductos in horrea superne patrie recondit.

Comedi fauum meum cum melle meo, bibi uinum cum lacte meo. Per fauum et uinum sancti predicatores figurantur: per mel uero et lac boni auditores. Fauus enim sunt predicatores, qui arcana et intima Scripturarum mysteria quasi mella de fauis producunt, cum ea predicando aliis manifestant. Mel uero boni auditores sunt: quia dulcidinem uerbi Dei attente suscipere, eaque delectabiliter pasci student. uinum sunt ipsi predicatores, qui et fauus: quia fortia sacramenta  Scripturarum annuntiant. Lac uero sunt infirmi quique auditores, quibus aperta mysteria quasi lac conueniunt. Cum ergo horum omnium uita diuersis studiis agatur, et horum omnium bona intentione Redemptor pascitur et delectatur; et sic quasi fauum cum melle comedit, et uinum cum lacte bibit. Possumus hoc etiam ad mortem electorum referre, quos Dominus comedit, cum ad eternam uitam per mortem uocat, et corpori suo, hoc est societati electorum in illa iam celesti felicitate letantium coniungit. Quod si hoc de morte sanctorum accipimus, debemus in uino eos accipere, quorum anime iam celesti felicitate gloriantur; in fauo uero eos qui iam corpore et anima in illa beatitudine gaudent, quales sunt illi qui cum Domino surrexerunt .

Comedite, amici, et bibite, et inebriamini, karissimi. Non solum Dominus profectu sanctorum gaudet, uerum etiam nos hortatur ut illorum uirtutibus gaudeamus,  et illos imitemur: Comedite , amici, hoc est fideles mei, qui amici estis faciendo que iubeo; karissimi mei estis, perfecta me animi caritate diligendo. Comedite ergo  et bibite, id est, sanctorum bonis actibus congaudete, et illos uobis ad imitandum proponite. Notandum uero quod dicit, bibite et inebriamini. Ebrietas aliquando in Scripturis pro saturitate ponitur, sicut de fratribus Ioseph dictum est: Biberunt et inebriati sunt coram eo ; et Psalmista: uisitasti terram, et inebriasti eam , id est, satiasti et replesti. Hortatur ergo nos ut non solum comedamus et bibamus, uerum etiam saturemur: quia sunt quidam qui comedunt et non saturantur, quia uidelicet delectabiliter predicationem diuinam audiunt, sed negligenter obliuiscuntur, nec ad effectum boni operis quod audierint perducunt. Comedunt autem et saturantur qui uerba uite que audiunt, in internis sensibus recondunt et opere implere satagunt;  de quibus Psalmista dicit: Edent pauperes et saturabuntur . Si uero  de morte sanctorum hoc acceperimus, amici et karissimi ipsi sunt angelici spiritus, quos iubet Dominus congratulari electis suis, cum ab hac uita ad eterne beatitudinis requiem transferuntur, iuxta quod in euangelica parabola legitur: Congratulamini mihi, quia inueni ouem meam que perierat .

uers. 2. Ego dormio et cor meum uigilat. uox Ecclesie, Ego dormio: quia aliquantula pace largiente sponso meo requiesco, nec tales patior pressuras quales primitiua Ecclesia, et ideo cor meum uigilat, quia securius concessa mihi pace amori sponsi mei inhereo, et ad illum oculos cordis mei intendo. Sed quia hoc tempus non est requiei, sed potius laboris et certaminis, rursus sponsus Ecclesiam ad labores excitat, et ad predicationis certamen hortatur.

 uox dilecti mei pulsantis. Pulsat dilectus, cum Christus fideles suos ad profectum uirtutum hortatur; siue pulsat, cum eos ut proximos predicando lucrentur, admonet. Et est tertia pulsatio, qua pulsat electos suos Dominus, cum per egritudinis molestiam esse mortem uicinam designat; de qua pulsatione in Euangelio dicitur: Ut cum uenerit et pulsauerit confestim aperiant ei . Sed hoc loco pulsare dicitur, hoc est, Ecclesiam ad opus predicationis instigare.

Aperi mihi, soror mea, amica mea, columba mea, immaculata mea. Aperi mihi, soror mea. Soror, quia coheres es regni mei facta; amica mea, quia de iugo seruitutis liberata, arcana ueritatis mee cognouisti; columba mea, quia Spiritus mei dote es sanctificata; immaculata mea, quia effusione mei sanguinis ab omni peccatorum macula purgata es. Aperi mihi, hoc est, de quiete et otio dulcedinis et contemplationis egredere ad opus predicationis.

 Quia caput meum plenum est rore, et cincinni mei guttis noctium. Caput Ecclesie  Christus est ; cincinni uero sunt intime cogitationes sanctorum, que non laxe et dissolute fluunt, sed uinculo timoris et amoris Dei colligantur. Ros uero et gutte noctium hoc loco tenebrosas et infidelitate plenas, frigidasque mentes designant. Caput ergo sponsi plenum est rore, cum seculares quique a caritate Dei torpescunt, et iuxta quod Dominus dicit: Abundante peccato refrigescit caritas . Et cum tales sanctos Dei celestia meditantes persequuntur et odiunt, quasi cincinni sponsi pleni sunt guttis noctium. Cum ergo tales multiplicantur et grauant Ecclesiam, tunc sponsus admonet sponsam suam ut surgat et operi predicationis insistat.

uers. 3. Exspoliaui me tunica mea, quomodo induar illa? Prouocata Ecclesia a sponso suo ad officium predicationis, respondet: Exspoliaui me tunica mea: quomodo induar illa? Exui me curis et occupationibus  huius seculi, sine quibus officium predicationis aut uix aut nullatenus agitur, et quomodo fieri potest ut iterum ad ea que deserui reuertar? Nam qui se ad officium predicationis adaptat suscipiendum, debet quoque temporalia subditis prouidere, que sine magna sollicitudine agi non possunt. Quod autem tunica sollicitudines et curas seculi significet, Dominus ostendit in Euangelio: Et qui in tecto est non descendat tollere tunicam suam ; quod est aperte dicere: Qui in sublimi contemplationis arce consistit, non descendat ut tollat tunicam 521 suam, id est, non descendat tollere curas seculi; hoc est, ne iterum occupationibus seculi implicetur. Timet ergo Ecclesia uel anima queque sancta hac tunica exui, et in contemplatione sui Conditoris requiescens, iterum reindui et secularibus negotiis occupari.

Laui pedes meos, quomodo inquinabo illos? Laui pedes meos, hoc est, actiones quibus nunquam puluerem  tangere, hoc est, terrena agere consueueram, dignis penitentie fletibus ablui, adeo ut nichil nunc nisi diuina me libeat cogitare. Quomodo inquinabo illos? id est, quomodo fieri potest, ut iterum ad cogitanda caduca et terrena redeam, que nunc in occupato et libero corde diuino fruor contuitu?

uers. 4. Dilectus meus misit manum suam per foramen, et uenter meus intremuit ad tactum eius. Dilectus manum per foramen mittit et uentrem tangit, cum interna Conditor inspiratione cor uisitat, et ad profectum uirtutum accendit: seu etiam cum nos ad memoriam operum suorum reuocat, ut cogitemus: quia cum Deus esset, pro nobis homo fieri dignatus est; ut terrena nostra suscipiens, celestes nos faceret, et moriendo pro nobis uitam eternam nobis donaret. Quod cum fit, uenter intremit: quia cum talia cogitare incipimus, cordis nostri arcana se concutiunt, dum stupere incipimus, quanta dignatione hec Conditor pro nobis agere dignatus est  Nam quod uenter cor significet, ostendit propheta dicens: uentrem meum, uentrem meum doleo ; quod quid esset ostendit, dicens: Sensus cordis mei dissipati sunt.

uers. 5. Surrexi, ut aperirem dilecto meo. Aperimus dilecto non solum cum aduentum eius suscipimus, uerum etiam cum aliis predicamus; et eos qui per malitiam pectus clauserant, nostra predicatione conuersos, facimus ut ipsi quoque ianuam cordis Christo aperiant. Bene autem primo dicitur, Surrexi; deinde, ut aperirem dilecto meo. Qui enim predicando aliorum corda Christo uult aperire, prius debet surgere, hoc est, ad studium bonorum operum erigi, et opere implere quod predicat: ne forte aliis predicans, ipse reprobus efficiatur ; hinc et Lucas de Domino dicit: Que cepit iehsu facere et docere ; prius dicit facere, deinde docere.

Manus mee distillauerunt myrrham, et digiti mei  pleni myrrha probatissima. Per manus quibus operamur, ipsa operatio designatur; per digitos uero discretio operationis: quia in nullo membro tante sunt distinctiones articulorum, quante in digitis. Manus Ecclesie myrrham stillant, cum predicatores eius continentie et mortificationi carnis sue operam dant, dicentes cum Apostolo: Castigo corpus meum, et in seruitutem redigo . Siue cum pro Christo mori parati sunt; sicut Ioannes dicit: Si Christus pro nobis animam suam posuit, et nos debemus pro fratribus animas ponere . Digiti uero sunt pleni myrrha probatissima, cum ipsum opus mortificationis subtiliter discernimus, utrum pro intuitu superne mercedis fiat, an pro laudibus seculi. Qui enim pro humanis fauoribus ieiunat, uel abstinentie siue continentie operibus insistit, in manibus quidem myrrham habet, sed in digitis non habet: quia non discernit quare hoc faciat; de quibus Dominus dicit: Amen dico uobis, receperunt mercedem suam . Siue manus sponse distillant  myrrham, cum operibus sancte Ecclesie, castimonie uel sancte continentie seipsos aptant.

uers. 6. Pessulum ostii mei aperui dilecto meo, at ille declinauerat atque transierat. Pessulum ostii aperit, cum Ecclesia uel fidelis queque anima cor aduenienti Conditori pandit. At ille declinauerat atque transierat. Plerumque enim cum spiritualia queque tractare uolumus, quanto subtilius intendimus, tanto acies cordis reuerberatur; unde Salomon dicit: Dixi, sapiens efficiar, et ipsa longius recessit a me ; Psalmista quoque dicit: Accedet homo ad cor altum, et exaltabitur Deus . Quanto enim quisque magis ad contemplationem diuinam purificatione carnis cor sustollit, tanto altius quod querebat, esse inuenit. Dicit ergo: Ille declinauerat atque transierat, quia nemo eum in presenti uita, sicuti est, comprehendere potest.

Anima mea liquefacta est, ut dilectus locutus est. Quanto  uicinius aduentum sponsi mei persensi ad tactum secrete inspirationis, tanto magis  quidquid in me erat frigidum, incaluit, ita ut nichil iam libeat nisi in lacrymas resolui. Loquitur enim sponsus, cum interna sui inspiratione Christus sanctam animam inspirat, eique celeste desiderium suggerit, et ita eo loquente liquefit: quia quo magis celestibus afflatur desideriis, eo amplius terrenis emoritur et quasi insensibilis mundo efficitur, solumque celesti desiderio uiuit. Hoc est quod etiam per prophetam dicitur: Quis cecus nisi seruus meus? Quis surdus, nisi ad quem nuntios meos misi? .

Quesiui, et non inueni illum: uocaui, et non respondit mihi. Ingeminat iterum causam doloris sui. Omnibus quidem se pie querentibus adest Dominus semper: se inuocantibus respondet, id est, ad salutem exaudit; sed plerumque fidelem animam se desiderantem, et ad se uenire cupientem non exaudit, ad hoc ut ita se ei presenti ostendat, sicut se in futurum  ostensurum promittit: uel etiam non respondet, id est, non exaudit, ad hoc ut libito suo sanctus quisque uinculis corporis exuatur et liber amplexibus sponsi sui demulceatur. Nam quando Apostolus dicebat: Cupio dissolui et esse cum Christo , quasi querebat inherere sponso suo, et uocabat illum desiderio mentis; sed tamen non respondebat illi, quia non statim de corpore eum liberabat, sed adhuc laboribus exerceri, et utilitatibus Ecclesie insudare permittebat.

uers. 7. Inuenerunt me custodes qui circumeunt ciuitatem; percusserunt me et uulnerauerunt me. uigiles qui custodiunt ciuitatem, sancti sunt doctores, qui ciuitatem Dei  circumeunt, peruigilem eius curam agentes, quo illam et ab aduersariis tueantur, et uerbo suo uel exemplo ad celestia desideria accendant. Inueniunt ergo sponsam dilectum querentem, cum sancti doctores animam celestibus desideriis intentam, et presentes uerbo uel  absentes, sacris Scripturis suis instituunt et informant. Percusserunt  et uulnerauerunt me. uerbum Dei gladius est, dicente Apostolo: uiuus est sermo Dei et efficax, et penetrabilior omni gladio ancipiti, et pertingens usque ad diuisionem anime ac spiritus . Hoc gladio sponsa percutitur et uulneratur, quando predicatoris sermo de Deo loquitur, et auditores ueluti quodam spiculo compunctionis et amoris transfodit.

522 Tulerunt pallium meum mihi custodes murorum. Hoc hic pallium, quod superius tunica intelligitur, ubi dicitur: Exspoliaui me tunica mea, tegmine uidelicet secularium desideriorum, quod custodes auferunt: quia quidquid de amore presentis seculi in mente alicuius remanserit, totum sancti doctores auferunt, et eam solummodo sponsum suum Christum diligere faciunt. Hi tales possunt dicere cum Apostolo: Mihi mundus crucifixus est, et ego mundo . Custodes murorum. Muri ciuitatis sunt sancti doctores Ecclesie. Custodes autem murorum illi sunt  qui etiam eos instruunt qui aliis quoque preesse possunt, qualis erat Paulus, qui Timotheum et Titum, muros utique huius ciuitatis, instruebat et custodiebat, hoc est, exhortabatur ad perfectionem boni operis.

uers. 8. Adiuro uos, filie Ierusalem, si inueneritis dilectum meum, ut nuntietis ei quia amore langueo. Filie Ierusalem sunt anime fideles, que uel adhuc in presenti peregrinantur, uel etiam Christo fruuntur, uel que quandoque facie ad faciem contemplature sunt Christum. uel filie Ierusalem sunt ciues illius superne ciuitatis, in qua est summa pax et felicitas diuine contemplationis. Sed hoc loco filias Ierusalem, animas debemus accipere Deum desiderantes, sed adhuc in hac peregrinatione uersantes. Adiurat ergo sponsa filias Ierusalem ut nuntient sponso quia amore languet, cum anima fidelis fideles alios Deum desiderantes adiurat ut Christo insinuent, eique nuntient suo illam amore teneri. Bene autem se amore languere dicit. Quanto enim magis superna  desiderare ceperit, tanto erga ea que mundi sunt, languescit. Nec mirum si tales languere dicuntur, cum Apostolus eos mortuos dicat: Mortui, inquiens, estis, et uita uestra abscondita est cum Christo . Ita ergo adiuranti sponse respondent filie Ierusalem.

uers. 9. Qualis est dilectus tuus ex dilecto, o pulcherrima mulierum? qualis est dilectus tuus ex dilecto, quia sic adiurasti nos? Hoc tunc fit, quando quis fidelis fratrem fidelem alloquitur, et inuicem sibi celestium desideriorum uerba suggerunt, quibus se ad supernorum amorem accendunt. Indica mihi, inquit, iam desideranti, iam ad uisionem Conditoris mei peruenire cupienti, qualis est dilectus tuus, hoc est, qualiter Christus amari debeat. Iam dudum, inquit, illum timere cepi; sed iam caritate timorem expellente, opto audire uerba quibus ad amorem illius accendar. Tu ergo que illum iam amore queris,  eiusque amore langues, dic mihi: Qualis est dilectus tuus ex dilecto. Dilectus ex dilecto, Filius est ex Patre, sicut est Deus de Deo, lumen de lumine. uel etiam, dilectus tuus ex dilecto, Christus est ex ea parte qua diligendus est, non ex ea qua timendus. Nam timere magis imperfectorum est, quos timor a peccatis reuocat: amare uero perfectorum. Iam ergo interrogat, Qualis sit dilectus ex dilecto, id est, qualiter Christus amari debeat, uel qualis sit erga illos qui illum tantum amare nouerunt.

uers. 10. Dilectus meus candidus et rubicundus, electus ex millibus. uox respondentis Ecclesie: Dilectus meus candidus et rubicundus: candidus uirginitate, rubicundus passione. Candidus, quia sine peccato; nam sine peccato est conuersatus: Peccatum enim non fecit, nec inuentus est dolus in ore eius . Rubicundus, quia lauit nos a peccatis nostris in sanguine suo . Electus ex millibus. Singulari enim gratia homo Christus in omni humani generis  massa refulsit: quia per illum proposuit Deus saluare genus humanum, et ipse est Mediator Dei et hominum homo iehsu Christus ; de quo Psalmista: Non est qui faciat bonum, non est usque ad unum ; et Salomon: uirum de mille unum reperi , id est Christum; et ipse in psalmo: Singulariter sum ego donec transeam . Electus ergo ex millibus, quia ex omni multitudine sanctorum solus dignus fuit audire: Hic est Filius meus dilectus, in quo mihi complacui .

uers. 11. Caput eius aurum optimum. Caput sponsi Deus est, iuxta quod Apostolus dicit: Caput Christi Deus ; quod auro optimo comparatur, quia sicut aurum omnibus metallis pretiosius est, ita Deus omnipotens a se factis bonis precellit et supereminet; unde Dominus: Nemo bonus, nisi solus Deus . Caput ergo sponsi aurum optimum est, quia Dei bonitas est ineffabilis, omnium rerum bonitatem transcendens: quia nichil bonum nisi  participatione huius summi boni.

Come eius sicut elate palmarum. Come sponsi sunt multi udines fidelium, per fidem et dilectionem Deo adherentes, que elatis palmarum comparantur. Elate palmarum sunt rami productiores et excellentiores, interdum aureosi coloris, crispantes et semper ad excelsa tendentes, et nunquam uirorem suum amittentes. Tales ergo dicit comas sponsi sui Ecclesia, crispas uidelicet et rutilas. Nonnulli dicunt elatas palmarum speciem arboris esse aromatice, quam Latine abietem siue spatas uocant; nam Grece abies dicitur. Est autem species hec apta conficiendis unguentis. Abietem uero hic non magnam illam arborem que est nauigiis et domibus apta, sed  speciem aromatice arboris debemus accipere. Hec iuxta litteram de elatis palmarum. Come ergo sponsi elatis palmarum comparantur: quia fidelium multitudines et uirore fidei gaudent, et ad eterna desideranda extolluntur, atque dulcedinem superne  suauitatis degustant; quam quanto magis percipiunt, tanto magis in oculis suis peccatores sibi et contemptibiles esse uidentur; unde sequitur:

Nigre quasi coruus. Come enim sponsi nigre sunt quasi coruus, quia fidelium multitudines sue fragilitatis sibi conscie sunt, et nichil se boni ex se habere nouerunt; uel etiam, elate palmarum sunt in spe et uictoria, nigre uero quasi coruus, quasi despecti et contemptibiles sunt pressuris huius seculi. Elate palmarum sunt sancti, quia per gratiam Dei ad celestis uictorie palmam tendunt; nigre uero quasi coruus, quia per se infirmos et peccatores se esse cognoscunt. Possunt etiam come sponsi angelice uirtutes accipi, que Deo specialiter inherent, sicut come capiti, eumque a uicino contemplantur. Que bene elatis palmarum comparantur: quia nunquam a status sui rectitudine inclinantur, sed in dignitate officii sui immaculate permanent; que quanto magis claritatem sui Conditoris contemplantur, eo  amplius quam uile sit omne creatum, in eius comparatione aspiciunt, et ideo nigre quasi coruus esse dicuntur.

523 uers. 12. Oculi eius sicut columbe super riuulos aquarum, que lacte sunt lote. Oculi eius dona sunt Spiritus sancti; quod ostendit Ioannes in Apocalypsi, dicens: uidi agnum tanquam occisum, habentem cornua septem, et oculos septem, qui sunt septem spiritus Dei missi in omnem terram . Unde et bene columbis super riuulos aquarum comparantur, quia Spiritus sanctus puris et sinceris mentibus delectatur. Non enim super stagna uel paludes, sed super riuulos aquarum columbe resident: quia  Spiritus sanctus castas et mundas mentes sibi habitaculum facit. Que lacte sunt lote: quia  Spiritus sanctus lactis nomine, id est Dei gratia intelligitur, que per Spiritum sanctum Ecclesie tribuitur, et qua ueluti lacte paruuli, ita Ecclesia nutritur. Possumus et per oculos sponsi doctores Ecclesie accipere, qui columbis comparantur  propter innocentiam et simplicitatem. He columbe super riuulos resident, ut aduentum accipitris a longe prospiciant et precaueant: sic et sancti doctores aqua baptismatis perfusi, nitore castitatis et sanctimonie dealbati sunt.

Et resident iuxta fluenta plenissima, hoc est, iuxta Scripturarum exuberantem scientiam. Si quid uero putamus distare inter riuulos et fluenta plenissima, dicendum est per riuulos, ueteris Testamenti scripturas designari; per fluenta plenissima, copiosam sancti Euangelii doctrinam accipi. Iste ergo columbe et super riuulos aquarum sunt, et iuxta fluenta plenissima resident: quia sancti doctores assidue tam ueteris Testamenti quam Noui mysteria perserutantur.

uers. 13. Gene illius sicut areole aromatum consite a pigmentariis. Gene sponsi, modesta Christi pietas, uel seueritas, siue habitus uultus illius accipitur; nam in genis uiri letitia, uel modestia, seueritas  quoque et pietas deprehenditur. Ideoque in genis sponsi iuste habitus uultus Redemptoris nostri accipitur. Gene enim illius erant, cum exsultaret in spiritu, ut Euangelium dicit, uel cum fleret super mortuum Lazarum , uel cum doleret super perituram Ierusalem , et plura id genus. He gene sponsi areolis aromatum comparantur; sicut enim areole aromatum optime composite et ordinate, aspectum intuentium delectant, eisque odoris sui gratiam propinant: ita Christi mansuetudo et absentes fama, et presentes reipsa delectabat, et ad sui dilectionem prouocabat. He areole a pigmentariis consite sunt. Pigmentarii sunt prophete uel apostoli, quorum alteri hec omnia futura, alteri iam facta descripserunt.

Labia illius lilia distillantia myrrham primam. Per labia sponsi, uerba Domini nostri Iesu Christi accipiuntur, que liliis comparantur: quia candoris eterni premia annuntiant. Distillant myrrham primam, quia per carnis mortificationem ad hec perueniendum  docent. uel etiam liliis labia Domini comparantur, quia castitatis illa et munditie opera docent. Distillant primam myrrham, quia quecunque aduersa patienter perferenda insinuant. Labia Domini lilia erant, cum docens in monte diceret: Beati pauperes spiritu, beati mites, beati misericordes, beati mundo corde . Distillant myrrham primam, cum post hec subiungeret: Beati qui persecutionem patiuntur propter iustitiam.

uers. 14. Manus eius tornatiles auree. In manibus namque sponsi digne operatio Saluatoris accipitur. Sicut enim quis torno facile operatur, nec regula ulla indiget, sic operatio Saluatoris facilis erat; quidquid enim uolebat, illico perficiebat: quia dixit, et facta sunt , et de quo euangelista : Erat quasi in potestate habens sermonem. Auree enim crant, quia operatio illius diuinitatis peragebatur potentia; nam in auro Diuinitas  figuratur: quia sicut aurum cetera metalla antecellit et pretiosius est, ita Diuinitas suis omnibus operibus ineffabili modo precellit.

Plene hyacinthis. Hyacinthus lapis est erii coloris. Quid ergo in hyacinthis, nisi spes et desiderium celeste accipitur? Et manus Domini plene sunt hyacinthis, quia omnis eius operatio nos ad spem et desiderium supernorum excitat. Hyacinthus est etiam flos aromaticus, coloris purpurei, bonique odoris. Manus Domini plene sunt hyacinthis, quia in cruce clauis perforate, et rubore sui sanguinis quasi colore purpureo resperse sunt. Sed superior expositio de hyacintho lapide melius hic conuenit. In alia translatione lapis habetur. Dicuntur enim manus eius tornatiles, plene Tharsis. Tharsis lapis est quem nos chalcedonium dicimus.

uenter eius eburneus. In membris humani corporis nichil uentre fragilius, nichil tenerius; ideoque per uentrem fragilitas assumpte humanitatis in Christo accipitur. Ebur autem est os elephantis, quod animal  dicunt esse castissimum, et nature frigidissime unde et a dracone, qui calide nature est, uehementer appetitur. uenter ergo sponsi eburneus est, quia assumpta humanitas Redemptoris nullam corruptionem, nullam labem admisit; peccatum enim non fecit, nec dolus inuentus est in eo ullus . Fragilitatem quidem carnis assumpsit; sed tamen totius peccati immunis fuit; sicut serpens eneus a Moyse in deserto exaltatus , figuram quidem serpentis habuit, sed malitia ueneni caruit.

Distinctus sapphiris. Sapphirus lapis est celi sereni habens colorem. Unde in uisione Domini dicitur: Et uiderunt Deum Isrel, sub pedibus eius quasi opus lapidis sapphiri, et quasi celum cum serenum est . Per sapphiros ergo opera diuine Maiestatis intelliguntur, que in carne perficiuntur. uenter ergo sponsi distinctus erat sapphiris: quia humanitas Christi celestibus uirtutibus refulgebat. Nec plenus dicitur esse sapphiris, sed distinctus; ita  uidelicet, ut inter sapphiros appareret eboris candor: quia sic Dominus operabatur ea que diuinitatis erant, ut nichilominus perficeret ea que erant humanitatis, et non relinqueret ea que erant diuinitatis. Distincta est enim operatio in Christo, diuinitatis et humanitatis. Nam quod esuriebat, quod sitiebat, quod flebat, quod lassabatur, quod ad ultimum crucifigi et mori poterat, humanitatis opera erant; quod uero mortuos suscitabat, quod omnibus infirmantibus succurrebat, quod seipsum a mortuis resuscitabat, euidentissima erant opera diuinitatis.

uers. 15. Crara illius columne marmoree, que fundate sunt super bases aureas. Crura sponsi itinera sunt Saluatoris, quibus homo fieri et ad nos uenire dignatus est; que recte columnis marmoreis comparantur, quia nichil marmore fortius, nichil columna rectius. Et crura sponsi columne marmoree sunt: quia omnia itinera Domini et fortia et recta sunt. De eius fortitudine 524 dicit Psalmista: Exsultauit ut gigas ad currendam uiam, a summo celo egressio eius  . De rectitudine alibi: Iustus Dominus et iustitias dilexit; equitatem uidit uultus eius ; et, Uniuerse uie Domini misericordia et ueritas . Hec crura super bases aureas fundata sunt, quia omnia que per Christum uel in Christo agenda erant, diuinitatis consilio ante mundi constitutionem preordinata et prefinita sunt. Aurum enim, quod  splendidius et pretiosius est ceteris metallis, diuini consilii sincerissimum secretum significat. De basibus ergo aureis columne marmoree procedunt, quia ab initio seculi preordinata est incarnatio, natiuitas, passio et resurrectio Saluatoris, ceteraque mysteria quibus humanum genus redimeretur. Unde et propheta laudans Deum, dicebat: Domine Deus meus, honorificabo te, laudes dicam nomini tuo, qui facis mirabiles res: consilium tuum uerum fiat .

Species eius ut Libani, electus ut cedri. Libanus  Phenicis est mons, terminus Iudee contra septentrionem, et est excelsior ceteris montibus. Arbores etiam illius montis et proceritate et specie ac robore ceterarum siluarum ligna precellunt. Sicut  Libanus ceteris montibus Iudee terre precelsior est: ita Redemptor noster speciosior est omnibus electis: quia speciosus est forma pre filiis hominum . Et sicut cedrus pulchrior est et procerior ceteris arboribus, ita et ille gratia diuinitatis precellit omnes ab initio seculi sanctos.

uers. 16. Guttur illius suauissimum. Superius per labia sponsi uerba illius intellecta sunt, nunc per guttur, ipsorum uerborum interior dulcedo significatur, qua intellectus noster reficitur; unde et Psalmista: Gustate et uidete quoniam suauis est Dominus  Et multi quidem uerba Domini facile intelligere possunt; sed pauci sunt qui dulcedinem illorum ualeant penetrare, hoc est, qui precepta Dei ex amore et desiderio studeant adimplere.

Et totus desiderabilis. Ac si diceret: Quid per  singula membra eius describendo immoror? Totus est desiderabilis sponsus meus. Totus , quia perfectus Deus, perfectus homo. Totus ergo desiderabilis est, quia angelos et electos quosque ad suum accendit desiderium, iuxta quod Apostolus dicit: In quem desiderant angeli prospicere ; et quo uicinius aspicitur, hoc maiori desiderio ad se aspiciendum prouocat intuentes.

Talis est dilectus meus, et ipse est amicus meus, filie Ierusalem. Dilectus, quia per fidem et caritatem illi inhereo; amicus uero, quia me de uinculo peccati redemptam, amicam suam, et secretorum suorum consciam facere dignatus est; quem quanto plus quisque diligit, tanto amicitia eius dignior efficitur.

uers. 17. Quo abiit dilectus tuus, o pulcherrima mulierum? uox est filiarum Ierusalem, id est Ecclesiarum, siue etiam animarum sanctarum. Nam sponsa Christi Ecclesia est, filie Ierusalem ipsa Ecclesia est, que ex singulis fidelium animabus  constat. Aiunt ergo: Quo abiit dilectus tuus, o pulcherrima mulierum?

Quo declinauit dilectus tuus? et queremus eum tecum. Adiurauerat enim superius ipsa sponsa filias Ierusalem, ut nuntiarent sponso quod amore eius langueret; interrogauerant eedem filie Ierusalem, qualis esset sponsus, et illa consequenter formam sponsi sui exposuerat; nunc interrogant ipse filie Ierusalem, quo abierit sponsus ille, ut querant eum cum ea. Hoc faciunt sancte anime, quando adinuicem de eterna salute colloquuntur: flagrantes amore Christi, et eius aspectum desiderantes; siue cum diligenter inuestigant in quorum maxime cordibus Christus requiescat; ut eorum exemplo et conuersatione edificentur. Notandum autem quod dicitur, Quo abiit, uel, Quo declinauit dilectus tuus? Quasi enim ad tempus declinat dum queritur; ut maius ad se querendum desiderium excitet. Ad hoc enim plurumque differt uota et orationes sanctorum, ut ardentius eum desiderare incipiant; sicut et quondam  Marie se querenti non statim se ostendit, sed in specie hortulani apparens , tandem quod ipse qui querebatur esset, ostendit. Exaudit ergo Christus semper electos suos, sed semper quasi declinat, cum non statim postulata concedit. Bene autem dicitur: queremus tecum; nam qui sine Ecclesia Christum querit, errare et fatigari potest, proficere non potest.



CAPUT uI.

uers. 1. Dilectus meus descendit in hortum suum ad areolam aromatis, ut pascatur in hortis, et lilia colligat. Iam supra docti sumus quis sit hortus Christi, sancta uidelicet Ecclesia, de qua superius dictum est: Hortus conclusus soror mea sponsa. Descendit  Christus in hortum suum ad areolam, quem ipse preparauit et excoluit, quem uirtutum germinibus conseuit, quem sua gratia illustrauit, quem  muro sue custodie ab incursu malignorum spirituum defendit. Et bene in hortum suum descendisse dicitur; nam in horto sepeliri uoluit , et primum Marie Magdalene in horto apparuit , ibique quodammodo primitias Ecclesie consecrauit. Descendisse dicitur, quando de superioribus et celestibus sedibus in hortum descendit, quem ipse humili loco plantauit, sed ad hoc ipse descendit, ut hortus  eius ad ipsum ascenderet. Unde et in sequentibus de horto, id est Ecclesia sua, dicit: Que est ista que ascendit per desertum? Ad areolam  aromatis. Per areolam, anima cuiusque fidelis intelligitur, que disciplina celesti exculta et diligenter composita, ac laterum parilitate exquadrata est. Ut pascatur  in hortis, id est, ex piis sanctorum laboribus delectetur. Ipse enim bonis nostris pascitur, in tantum, ut in paupere ipse reficiatur. Et lilia  colligat, hoc est, ut sanctas animas uirtutis maturitate ad perfectum candorem  perductas, ab hoc mundo ad se colligat, et secum in eterna beatitudine gaudere faciat. Lilia enim sancte sunt anime, uirtutum studiis et bonis operibus candidate.

uers. 2. Ego dilecto meo, et dilectus meus mihi, qui pascitur inter lilia. Ego dilecto meo, subauditur, gratam pastionem preparo; et dilectus meus mihi gratiam perfectionis, uel premium eterne remunerationis prestabit. Siue, Ego dilecto meo in me ipsa mansionem paro; et dilectus meus mihi, quia ipse in me habitat, et me in se habitare facit; sicut ipse in Euangelio dicit: Ego in uobis, et uos in me .

uers. 3. Pulchra es, amica mea, suauis et decora sicut Ierusalem. Querebat Ecclesia sponsum suum tanquam absentem; sed ille ut se semper presentem 525 ostenderet, eique de se colloquenti, seque desideranti semper adesse demonstraret, cito respondet: Pulchra es, amica mea, suauis et decora sicut Ierusalem. Pulchra es, quia maculam et rugam non habes  peccati, sed omni nitore uirtutum uernas. Amica mea, Ecclesia uel anima queque fidelis. Suauis et decora sicut Ierusalem. Ierusalem, que uisio pacis interpretatur, illam supernam ciuitatem designat in qua est uera pax et felicitas: quia ibi sic gaudent sancti de munere; ut non sit quod doleant de corruptione. Ergo Ecclesia, que adhuc in terris est, uel anima queque fidelis, ad similitudinem illius Ierusalem suauis est et decora: quia illam pacem in quantum potest imitatur. Sequitur:

Terribilis ut castrorum acies ordinata. Terribilis est Ecclesia malignis spiritibus, et est ordinata ut castrorum acies; cum uidelicet unusquisque fidelis ordinem suum et uocationem suam recte custodit. Tres enim sunt ordines Ecclesie, doctorum, continentium, et coniugatorum, que species in tribus uiris illis demonstrate sunt, Ne, Daniel et Iob. Ne enim, qui inter fluctus arcam rexit, sanctos doctores significat; Daniel celebs et castus, continentium ordinem significat;  Iob, qui uxorem habuit et filios, ordinem coniugatorum exprimit. Ergo Ecclesia ordinata est sicut acies castrorum, quia unusquisque ordo Ecclesie uelut in acie contra hostes malignorum spirituum consistit, dum sancti doctores predicationi et doctrine operam impendunt. Continentes que mundi sunt contemnentes, tantum que Dei sunt cogitant, et libera a terrenis occupationibus mente, soli Deo uacant. Coniugati eleemosynis et ceteris actualis uite operibus bonis insistunt; sicque utuntur mundo, ut que Dei sunt, non deserant. Hec ergo ordinatissima dispositio Ecclesie terribilis est immundis spiritibus, uelut acies castrorum ad bellum ordinata. Siue pulchra est Ecclesia et decora sicut Ierusalem in uirtutibus: terribilis uero ut castrorum acies ordinata: quia imperium suum et potestatem proferre non cessat usque ad terminos totius orbis. Siue terribilis est ut castrorum acies ordinata: quia sic unitate caritatis connexa est et coniuncta, ut nulla ui maligni hostis,  nulla peste discordie possit penetrari; nichil enim sic terret malignos spiritus quomodo caritas.

uers. 4. Auerte oculos tuos a me, quia ipsi me auolare fecerunt. Ac si diceret: Ego quidem dedi tibi oculos columbinos, quibus me intueri et arcana Scripturarum acutissime penetrare ualeres; sed caue ne illos ad me uidendum modo intendere uelis: quia dum in presenti uiuis, non potes; Non enim uidebit me homo, et uiuet . Cum autem uinculis carnis absoluta ad me perueneris, tunc me aperta uisione uidebis, et implebitur quod in Euangelio promittitur: Qui autem diligit me, diligetur a Patre meo, et ego diligam eum, et manifestabo ei meipsum . Quod autem dicitur, quia ipsi me auolare fecerunt, non est putandum quod Deus querentes se deserat, et ab illis recedat, cum ipse precipiat: Querite et inuenietis ; sed ita potius accipiendum, quia quanto amplius quisque diuinitatem maiestatis Dei perscrutari uoluerit, eo  amplius intelligit, quam imperscrutabilis atque incomprehensibilis sit. Et hoc est quod Psalmista dicit: Accedet homo ad cor altum, et exaltabitur Deus . Ac si diceret: Licet homo ad uidendum Deum cor subleuet, exaltabitur Deus, quia quantus sit comprehendi non potest.

Capilli tui sicut grex caprarum que apparuerunt de Galaad. Hi uersiculi sepius expositi sunt; sed non pigeat iterato exponere, quos non piguit Spiritum sanctum repetere. Ideo enim bis istos uersiculos posuit, ut certissimum et stabile teneremus, quod sub repetitione confirmari audiremus. Capilli Ecclesie sancte, multiplices sunt subtilium cogitationum uarietates. Et bene comparantur gregi caprarum; nam capra peccatoris figura est; unde et in lege precipitur, ut quicunque per ignorantiam peccauerit et cognouerit reatum suum, offerat pro delicto suo capram in holocaustum . Capilli ergo Ecclesie gregi caprarum comparantur, quia sancti, qui sunt membra Ecclesie, omnes reatus cogitationis sue per dignam  penitentiam et per lacrymas iuste compunctionis delere satagunt. Bene autem de monte Galaad apparuisse dicuntur. Galaad interpretatur aceruus testimonii: ideoque per Galaad mens sanctorum designatur, qui sunt aceruus testimonii quoniam omnia que seculi sunt negligere, et solum Deum desiderare euidentissimis attestatur indiciis. Potest etiam per Galaad ipse Dominus et Redemptor noster intelligi. Galaad enim et montis et ciuitatis nomen est. De monte ergo Galaad grex caprarum apparuit, quia Ecclesia super Christum est fundata, sicut ipse dicit: Non potest ciuitas abscondi supra montem posita . Ipse est aceruus testimonii: quia multitudo prophetarum et patriarcharum gestis et scriptis ei testimonium perhibent.

uers. 5. Dentes tui sicut greges ouium, que ascenderunt de lauacro, omnes gemellis fetibus, et sterilis non est in eis. Per dentes Ecclesie firma sermonum eius stabilitas intelligitur. Qui bene gregi ouium comparantur que de lauacro ascenderunt, quia uerba Ecclesie nichil nisi innocentiam et mansuetudinem  sonant, nichilque in se fedum, nichilque turpe uel immundum retinent; sed lauacro sinceritatis et puritatis lauantur, audientes ab Apostolo: Sermo malus ab ore uestro non procedat . Bene autem omnes gemellis fetibus esse dicuntur, quia sermo sanctorum nichil aliud sonat nec loquitur, nisi quod ad dilectionem Dei et proximi pertinet. Solummodo enim ea sancti loqui debent, que ad perpetuam corporum et animarum pertineant sanitatem.

uers. 6. Sicut cortex mali punici, sic gene tue absque occultis tuis. In genis diximus superius sanctorum castam uerecundiam figurari; in cortice mali punici, mysterium passionis Christi, audientes a Paulo apostolo: Noli erubescere crucem Christi, neque me uinctum eius . Et hec quidem magna sunt, que in aperto sunt: maxima uero sunt illa que sunt intrinsecus, hoc est, que in futuro sanctis reseruantur.

 uers. 7. Sexaginta sunt regine, et octoginta concubine, et adolescentularum non est numerus. Regine sunt doctores sancte Ecclesie, qui merito fidei et scientie thoro Regis eterni propinquant, et spirituales Deo filios pariunt. Sexagenarius numerus ex denario et senario perficitur. Denarius enim per senarium multiplicatus 526 in sexagenarium consurgit. Et denario significantur diuina precepta propter Decalogum legis; senarius uero pro perfectione ponitur, quia sex diebus perfecit Deus opera sua. Regine ergo sexaginta esse dicuntur, quia eos significant, ut diximus, qui perfectione scientie et operis pollent, et propter solum amorem Conditoris sui, et intuitum superne remunerationis predicant. Hic etiam numerus, id est sexagenarius ex duodenario quinquies ducto conficitur; nam quinquies duodeni, uel duodecies quini sexaginta fiunt. Regine ergo sexaginta esse dicuntur, quia illos significant qui in Ecclesia constituti, quinque sui corporis sensus iuxta institutionem duodecim apostolorum caste  disponere nouerunt. Concubine eos significant qui non sincere Christum predicant, sed propter lucra temporalia, uel propter laudes populares. Nam et iste sicut regine ad thorum Regis per scientiam accedunt, et filios spirituales generant; sed a corona eterni regni aliene existunt. Et bene octogenario numero comprehenduntur; nam hic numerus ex denario et octonario conficitur. Octogenarius uero in malo accipitur aliquando propter quaternarium, quo multiplicato consistit. Quaternarius enim temporalia queque et presentia significat propter quatuor mundi climata uel quatuor anni tempora. Recte ergo concubine iste octoginta esse dicuntur: quia  propter sola temporalia et uisibilia predicant, et spiritualia minus curant. De talibus Apostolus dicebat: Sunt quidam Christum annuntiantes non sincere, etc. ; donec dicit: in hoc gaudeo, sed et gaudebo. Adolescentularum non est numerus. Adolescentule sunt anime iam in Christo  regenerate, que deposita primi hominis uetustate in Christo renouate sunt, necdum tamen sunt nubiles, necdum thoro Regis apte; quia necdum ad perfectionem Christum predicandi peruenerunt. Quarum non est numerus, quia infinitus est numerus animarum in Christo credentium, nec ab ullo homine comprehendi potest. Ceterum Deo numerati sunt omnes electi; nam apud quem etiam stellarum numerus comprehensus est , ignorari non potest electorum numerus.

uers. 8. Una est columba mea, perfecta mea. Hoc est, una est catholica per uniuersum mundum diffusa Ecclesia, que ex reginis et adolescentulis, siue adolescentibus constans, etiam concubinas habet, hoc est, quosdam qui nomine tenus Christiani uel doctores dicuntur. Una est ergo Ecclesia, quia scissuram et schismata non recipit; sed sicut unus est Deus, una fides, unum baptisma , ita una est generalis Ecclesia, que recte et columba uocatur: quia Spiritus sancti dote, qui in specie colombe apparuit,  Christo sponsata et sanctificata est.

Una est matri sue, electa genitricis sue. Mater nostra illa est celestis Ierusalem, de qua Apostolus dicit: Illa autem que sursum est Ierusalem, libera est, que est mater nostra. Hec ergo Ecclesia una est matri sue, quia ad exemplum illius Ecclesie, que iam Christo fruitur, ipsa in hac peregrinatione instituitur et informatur, atque ad illam beatitudinem in qua cum Christo conregnat, peruenire nititur.

uiderunt illam filie Sion, et beatissimam predicauerunt regine, et concubine laudauerunt eam. Quas superius adolescentulas, hic filias appellat. Reginas uero et concubinas in hoc loco, ut superius, intelligamus. Filie ergo, regine et concubine predicant Ecclesiam et laudant, quia uniuersitas fidelium catholicam admiratur Ecclesiam. Ipsa enim Ecclesia, que ex multis fidelium constat personis, catholicam, id est uniuersalem Ecclesiam conficit.

 uers. 9. Que est ista que progreditur quasi aurora consurgens? uox est Synagoge. In fine siquidem seculi cum plebs Iudaica ad predicationem Elie et Enoch conuersa fuerit ad Christum, ipsa quoque Ecclesiam admirabitur, dicens: Que est ista? id est, quanta et qualis est Ecclesia, que progreditur? hoc est, proficit de uirtute in uirtutem. Non enim stare, sed progredi dicitur Ecclesia: quia non in uno loco contenta, sed totum mundum celesti predicatione occupauit. Quasi aurora progreditur, quia transactis tenebris infidelitatis, lumen ueritatis habere ostendit.

Pulchra ut luna. Lunam ferunt physici a sole illuminari. Et ecce Ecclesia pulchra est ut luna: quia claritate sponsi sui Christi illuminatur, et eius gratia resplendet. Siue pulchra est ut luna in presenti uita, ubi aliquando concessa sibi pace et tranquillitate siue securitate crescit, aliquando aduersitatibus obtrita decrescit.

Electa ut sol. In alia uita, ubi perpetuo resplendebit gaudio de uisione Conditoris sui. Siue electa est  ut sol: quia illum iterum Solem imitari nititur, de quo scriptum est: uobis timentibus nomen meum orietur sol iustitie . Hunc Solem imitatur uiuendo in humilitate, et iustitia, et pietate.

Terribilis ut castrorum acies ordinata. Terribilis eris potestatibus, ordinata ut castrorum acies, id est caritatis unitate unita, ut nullis tentationibus penetrari ualeat.

uers. 10. Descendi ad hortum nucum. Laudata Ecclesia a Synagoga respondet: Descendi ad hortum nucum. Hortus nucum est uita presens. Nam sicut in nuce tegmen quidem durissimum uidetur, sed nucleus latet: ita in presenti uita nostre conscientie clause sunt, et non apparent, donec fracta testa corporis manifestentur. Descendit ergo ad hortum nucum Ecclesia, quando per doctores suos uitam singulorum considerat; unde sequitur:

Ut uiderem poma conuallium. Poma conuallium sunt uirtutes que humilitate condiuntur. Descendi   ad hortum, ut uiderem poma conuallium, id est ut considerarem sanctos, excellentia quidem uirtutum preditos, sed humilitate depressos.

Et inspicerem si floruisset uinea. Hoc est, ut considerarem qui in studio sanctarum uirtutum proficerent.

Et germinassent mala punica, hoc est, ut eos quoque perquirerem qui iam apti sunt ad imitandam passionem Christi. Nam mala punica  mysterium passionis Christi significant. Considerat ergo Ecclesia per prelatos suos, qui in uirtutibus crescant, uel qui iam ita perfecti sunt, ut imitantes passionem Christi, pro illo quoque idonei sint sanguinem fundere, quaies erant illi quibus Apostolus dicebat: uobis datum est non solum ut credatis in Christum, sed ut pro illo patiamini .

527 uers. 11. Nesciui. uox est Synagoge, que uidens tantam Ecclesie gratiam, inspecta ueritate Euangelii, dolet quod antea non cognouerit fidem Christi; et quasi excusans se quod tam tarde conuersa  sit, dicit: Nesciui, o sponsi Christi Ecclesia. Nesciui, id est non cognoui tantam gratiam, et tanta dona spiritualium uirtutum tibi a sponso tuo collata.

Anima mea conturbauit me propter quadrigas Aminadab. Conturbata  sum nimia animi sollicitudine propter tam subitam Euangelii predicationem. Sciebam enim legem et prophetas diuinitus datos, et ideo cum subito uidissem predicari Euangelium, conturbata sum propter quadrigas Aminadab. Aminadab, abnepos fuit Iude, per quem generatio Christi contexitur. Interpretatur autem Aminadab, populi mei spontaneus; ideoque significat Christum, qui spontaneus fuit populi sui: quia ipse cum esset Deus, sponte factus est homo: cum esset Conditor et Creator, sola benignitate sua factus est portio populi sui. Et est sensus: Conturbata  sum propter subitam Euangelii predicationem, que ueluti  uelocissima quadriga totum subito mundum peruolauit. Et bene hanc predicationem non currus, sed quadrigas appellat: quia Euangelii predicatio quatuor euangelistarum auctoritate consistit, et quatuor Euangelia quasi quatuor quadrige sunt Noui Testamenti, cui presidet auriga ipse Christus, temperans et disponens ipse currum Euangeliorum.

uers. 12. Reuertere, reuertere Sunamitis. uox est Ecclesie Synagogam ad fidem inuitantis: Reuertere, reuertere Sunamitis. Reuertere, o Synagoga, ab infidelitate ad fidem, reuertere ab odio ad dilectionem. Sunamitis interpretatur captiua uel despecta. Talis erat Synagoga ante aduentum Christi, captiua uidelicet uinculo diaboli, et despecta a Deo: quia Christum ad salutem suam missum non cognouit.

Reuertere, reuertere, ut intueamur te, id est, ut pulchritudinem tue castitatis aspiciamus.



CAPUT uII.


uers. 1. Quid uidebis in Sunamite, nisi choros castrorum? uox est sponsi, qui audiens inuitari Synagogam a sponsa sua Ecclesia ad fidem, dicit: Quid uidebis in Sunamite, nisi choros castrorum? ac si diceret: Tu quidem, o sponsa, doles de perditione Synagoge, et quod tarde ad fidem ueniat; sed adest tempus quo conuertatur, et tunc nichil uidebis in ea nisi choros castrorum, id est, nisi caritatis concordiam et stabile robur fidei, quo pro defensione mee fidei pugnabit. Nam chori, canentium sunt: castra uero, militum pugnantium. In Sunamite ergo chori castrorum uidebuntur, quia conuersa Synagoga et concorditer Christum predicabit cum Ecclesia, et pro fide Christi usque ad mortem pugnabit.

Quam pulchri sunt gressus tui! Ab hoc loco incipit sponsus exponere laudes sponse sue. Et notandum quod a gressibus incipit eius pulchritudinem texere, et in ore laudes eius finit, sicut superius ab oculis  ceperat. Hoc autem fecit uel ad pulchritudinem carminis uariandam, uel etiam quia sic mysteriis aptissimum est. Quam pulchri  sunt gressus tui! uidit Ecclesiam non otiose in uno loco stantem, sed ueloci predicatione totum mundum peragrantem, ideoque a gressibus cepit eam laudare.: Gressus enim Ecclesie sunt uelox predicatio apostolorum, per quos in omnem terram Euangelium insonuit.

In calceamentis, id est in patrum precedentium exemplis. Calceamenta enim ex mortuis fiunt animalibus. Et calceamenta Ecclesie sunt patrum precedentium exempla, quibus gressus habet munitos; ut securius eum imitando, et sine offensione gradiatur.

Filia principis. Alia translatio, filia Aminadab dicit. Aminadab  populi mei spontaneus dicitur, qui recte figuram Christi tenet. Nam Ecclesia et filia est, et sponsa: filia, quia eius sanguine redempta, eius baptismate regenerata;  sponsa, quia dote Spiritus sancti illi est coniuncta.

Iuncture femorum tuorum sicut monilia que fabricata sunt manu artificis. In feminibus, uel in femoribus solet sacra Scriptura generationis propaginem designare. Unde de Iacob legimus: Omnes anime que egresse sunt de femore Iacob . Femina ergo Ecclesie sunt spiritualis generatio credentis populi per uerbum predicationis et lauacrum regenerationis. Iuncture femorum est coniunctio duorum populorum in una fide, Iudaici et gentilis. Et bene hec iunctura monilibus comparatur: quia fides utriusque populi maxime in operibus manifestatur; nam fides sine operibus mortua est . Fabricata autem sunt manu artificis, hoc est, Dei omnipotentis, cuius munere uirtus boni operis credentibus tribuitur. Hic est ille artifex de quo Paulus dicebat, quando memoriam Abrahe patriarche faciebat:  Exspectabat enim manentem ciuitatem, cuius conditor et artifex Deus est .

uers. 2. Umbilicus tuus crater tornatilis, nunquam indigens poculis. Umbilicus, fragilissima est pars corporis, et ideo per umbilicum fragilitatem nostre mortalitatis debemus accipere. Crater uero est calix maior ansas hinc inde habens. Umbilicus ergo Ecclesie, crater est tornatilis: quia quanto magis doctores Ecclesie sue fragilitatis meminerint, tanto magis uerbo predicationis insistunt; ut eleemosynam uerbi Dei prebentes, ipsi misericordiam a Deo consequantur. Et bene crater tornatilis dicitur: torno enim facilius operamur; per quod significatur facilitas erogandi uerbum, uel eleemosynam dandi. Non enim morose, nec hesitando eleemosyna danda est; iuxta quod Salomon dicit: Ne dixeris amico tuo: uade et reuertere, cras dabo tibi, cum statim possis dare . Quod etiam torno fit, non eget exterius adhibita regula uel linea: sed inerrate ex seipso perficitur. Umbilicus ergo Ecclesie crater est  tornatilis, quia quicunque uel predicat, uel eleemosynam dat, pro sola dilectione et superne me cedis exspectatione hoc facere debet. Nam quicunque uel predicat, uel proximis miseretur pro remuneratione temporali uel laude, crater est, sed non tornatilis. Et hic crater nunquam indiget poculis, quia predicatoribus nunquam deest predicatio uerbi Dei: quia ipse quem predicant, pocula scientie, et uirtutem constantie illis subministrat; unde et Psalmista: Dominus dabit uerbum euangelizantibus uirtute multa .

528 uenter tuus sicut aceruus tritici, uallatus liliis. Eadem fragilitas que per umbilicum designata est, ostenditur hoc loco per uentrem, quia uenter nulla ossium firmitate premunitur. Bene ergo uenter Ecclesie aceruo tritici comparatur, quia sancti quique quanto magis memores sunt sue fragilitatis, eo studiosius ad proferendos bonorum operum fructus insistunt. Et recte non copiam tritici, sed aceruum  tritici dicit, ut per hoc significet incrementa uirtutum, que ueluti aceruus, ab inferioribus ad superiora crescendo conscendunt. Nam sicut aceruus in inferioribus lata amplitudine spatiatur, superius uero quadam breuitate contrahitur et acuminatur: ita in Ecclesia multi sunt qui indulgentius uiuunt, pauci uero qui summe perfectioni insistunt. Plures enim inueniuntur qui de bonis suis eleemosynam faciunt, quam qui sua pro Deo relinquunt. Hic aceruus liliis uallatus dicitur, quia sancti bona que faciunt, pro desiderio superne claritatis et candoris agunt. Nam per lilia celestis illa claritas designatur. Potest etiam per uentrem Ecclesie diuinus fons baptismatis accipi, quo fideles in nouam creaturam regenerantur. Hic ergo uenter aceruo tritici uallato liliis comparatur, quia regenerati fonte baptismatis docentur bonis insudare operibus, et ad intuendam superne claritatis gloriam semper inhiare.

uers. 3. Duo ubera tua sicut duo hinnuli gemelli  capree. Ubera Ecclesie  sanctos doctores significant, qui paruulos quosque  lacte apertioris et facilioris doctrine instruunt. Bene autem duo ubera dicuntur, quia de duobus populis, Iudaico uidelicet et gentili fideles congregantur, et lacte spiritualis doctrine aluntur. Hec duo ubera, sicut duo hinnuli capree gemelli esse dicuntur. Duo hinnuli sunt duo Testamenta, quibus eorumdem doctorum omnis predicatio subsistit, quorum Testamentorum unus est auctor et promulgator Christus, iuxta quod Salomon dicit: uerba sapientium quasi stimuli, et quasi clari in altum defixi, que data sunt a pastore uno , Christo uidelicet. Caprea enim recte Christum significat, quia et intuitu et uelocitate ceteris animantibus preeminet, et mundum est animal, ungulam diuidens et ruminans. Tales enim sunt membra Christi, doctores uidelicet, intuitu  scientie insignes, et ea uelocitate terrena deserentes, atque ad celestia festinantes. Diuidens ungulam, id est habens boni et mali discretionem; et ruminans, hoc est sedula memoria precepta Dei meditans.

uers. 4. Collum tuum sicut turris eburnea. Doctores sancti, qui designantur per ubera, ipsi designantur et per collum. Nam et per arterias colli uox egreditur, et colli ministerio ceteris membris uitalia alimenta ministrantur: sic et sancti doctores et uerba uite populis annuntiant, et alimento doctrine celestis eos nutriunt. Collum ergo Ecclesie turri eburnee comparatur: quia sancti doctores eidem Ecclesie et pulchritudinem et robur prestant; pulchritudinem quidem, que per candorem eboris designatur, caste et sincere uiuendo; robur uero prestant, quod significatur per turrim, quando eamdem Ecclesiam contra tentationes diaboli uel impetus hereticorum muniunt.

Oculi tui sicut piscine in Hesebon, que sunt in porta  filie multitudinis. Id est ipsi doctores, qui per collum designati sunt, designantur et per oculos. Ipsi enim quasi oculi uniuerso corpori Ecclesie prouident, et iter quod ingredi debeant ostendunt. Hi oculi Ecclesie comparantur piscinis edificatis in porta ciuitatis Hesebon, quia sancti doctores populos in Christum credentes, uitali lauacro abluunt, et salutaris doctrine potu reficiunt. Filia autem multitudinis uocatur Hesebon iuxta litteram, ob multitudinem confluentium inibi populorum. Sic et sancta Ecclesia recte dicitur filia multitudinis, quia numerositatem quotidie colligit gentium. Hesebon autem interpretatur cingulum meroris. Oculi ergo Ecclesie piscinis Hesebon comparantur, quia sancti doctores, neglectis caducis seculi gaudiis, cingulo meroris se constringunt: quia caste et sobrie uiuunt in hoc seculo , et pro suis erratibus deflent; quatenus in presenti seculo lugentes, ad uera eternaque possint peruenire gaudia. In porta autem  Hesebon he piscine esse dicuntur: quia nullus Ecclesiam ingredi ualet, nisi prius aqua baptismatis abluatur, et nisi fonte salutaris doctrine potetur. Hoc etiam significabat labrum eneum quod Salomon in porticu templi posuerat, ut sacerdotes ingressuri templum, et hostias immolaturi, ibi corpora abluerent .

Nasus tuus sicut turris Libani, que respicit contra Damascum. Quia naso fetores et bonos odores discernimus, recte per nasum Ecclesie iidem sancti doctores intelliguntur. Ipsi enim sagaciter discernere nouerunt fragrantem catholice fidei doctrinam, et lethiferum heretici erroris fetorem. Nam et in diuinis carismatibus, que per Spiritum sanctum distribuuntur, dicitur: Alii datur per Spiritum discretio spirituum . Nasus ergo Ecclesie turri Libani comparatur, quia sancti doctores et summum locum in Ecclesia tenent, ac ueluti in Libano monte consistunt, et defendunt Ecclesiam a malignorum spirituum incursibus. Hec turris contra  Damascum esse dicitur. Damascus metropolis ciuitas est Syrie, que quondam contra filios Isrel, ut pote fortissimos et crudelissimos reges habens, dimicabat. Interpretatur autem Damascus, sanguinis potus, uel sanguinis oculus. Ferunt ibi Abel interfectum, ideoque significat potestates huius seculi, que sanguinis potum sitiunt: quia uoluptatibus et illecebris carnis et sanguinis delectantur. Significat etiam eras potestates, que animarum nostrarum cruorem sitiunt. Contra Damascum ergo est hec turris: quia hec Ecclesia semper diabolo et membris illius, adiutorio Christi munita, resistit.

uers. 5. Caput tuum ut Carmelus. Caput ergo Ecclesie, principalitas mentis fidelium intelligitur; nam sicut capite membra reguntur cetera; ita mente cogitationes disponuntur. Bene autem caput Ecclesie Carmelo comparatur. Carmelus enim, qui et Carmel dicitur, interpretatur cognitio uel scientia circumcisionis.  Ergo caput Ecclesie Carmelo assimilatur: quia nouit circumcisionem aliquando corporaliter celebratam, nunc se spiritualiter obseruare debere, iuxta quod propheta dicit: Circumcidimini Domino in cordibus uestris . Hanc sententiam circumcisionis non habuerunt Iudei, ideoque reprehenduntur a beato Stephano protomartyre 529 dicente: Dura ceruice et incircumcisi cordibus et auribus, semper Spiritui sancto restitistis . In libro quoque Regum legitur  quod Elias in montem Carmeli ascenderit, et ibi orando aridam terram celestibus pluuiis irrigauerit post longam trium annorum et semis siccitatem. Que historia pulchram redolet allegoriam; nam Elias, qui interpretatur Deus meus Dominus, Christum significat, qui cum sit Deus et Dominus omnium et totius creature, specialiter suus, id est proprius est Deus et Dominus Ecclesie. Hic in Carmelum ascendit, quando per gratiam suam mentes fidelium suorum conscendit, et per eos arenti mundo gratiarum suarum pluuias  tribuit. Recte ergo  caput Ecclesie Carmelo monti comparatur: quia mens sanctorum quadam conuersatione sublimis est, et Christo in se ascensum prebet per profectum uirtutum.

Et come capitis tui ut purpura regis uincta canalibus. Si per caput Ecclesie mens accipitur, per comas capitis cogitationes mentis debemus accipere, que assidue de illa prodeunt. Purpureus uero color, qui sanguinis habet speciem, mysterium dominice passionis significat. Iuxta litteram quod dicit, purpura regis uincta canalibus, significat lanam iam purpureo colore confectam, et necdum in fila deductam, sed adhuc in canalibus constitutam, quas Grece uocant, in quibus sanguis conchyliorum solet defluere, et lanam in purpureum colorem uertere. Mystice canales isti humilitatem sanctorum significant, in quibus eterni Regis purpura tingitur, cum sancti quique humilitatem sui Redemptoris imitando, passionum illius conformes fieri satagunt; quatenus in  purpure dignitatem uertantur, id est laborantes pro Christo, mereantur coronari et regnare cum Christo. uincta autem hec purpura esse dicitur, quia sanctorum precordia fixa sunt et stabilita in timore et amore Redemptoris sui, nec unquam a caritate eius separari possunt.

uers. 6. Quam pulchra es, et quam decora, carissima, in deliciis! Quam pulchra es, scilicet in fide, et decora in operatione, carissima, in deliciis. Supra dictum est de eadem Ecclesia: Pulchra ut luna, electa ut sol, terribilis ut castrorum acies ordinata; hic uero dicitur, pulchra et decora, carissima, in deliciis. Que quasi contraria esse uidentur; nam ordinatam esse uelut castrorum aciem, et esse in deliciis, repugnat, quia delicie fortitudinem militum solent eneruare. Sed sancta Ecclesia utrumque agit; ordinata est uelut castrorum acies, quia infidelibus hereticis resistit, et malignos spiritus sua sanctitate et perfectione terret: in deliciis etiam est, quia suauitatem superne dulcedinis assidue palato mentis degustat, et inter  pressuras huius seculi illas adipisci desiderat, et continue illis satiari. Unde merito illa que talis est, sponso suo Christo carissima esse dicitur.

uers. 7. Statura tua assimilata est pulme. Statura Ecclesie est perfecta eius rectitudo; neque enim ad uitia incuruatur, sed recta et immobilis persistit. Unde Psalmista ex persona peccantium dicebat: Incuruatus sum et humiliatus usquequaque . Et propheta sub specie Ierusalem, peccanti anime de malignis spiritibus dicit: Quia humiliauerunt te, et dixerunt anime tue: Incuruare ut transeamus . At contra sancta Ecclesia recta stat, nec unquam incuruari consentit, audiens ab Apostolo: uigilate, state in fide, uiriliter agite, et confortamini, et omnia uestra in caritate fiant . Et Dominus filiis Isrel loquitur: Ego sum Dominus Deus uester, qui eripui uos de ergastulo Aegyptiorum, ut incederetis recte . Statura  ergo Ecclesie palme assimilantur, que in omnibus que agit, semper in memoria supernam retinet remunerationem. Palma enim uictricem ornat manum, et ideo significat premium illud quod uictoribus sanctis in celestibus est dandum.

Et ubera tua botris. Ubera Ecclesie  sunt doctores sancti, qui lacte simplicis doctrine regeneratos in Christo nutriunt. Sed hec ubera botris assimilantur, quando iidem doctores perfectis perfectiora denuntiant, sicut Apostolus loquens simplicioribus dicebat: Non potui uobis loqui tanquam spiritualibus, sed tanquam carnalibus; tanquam paruulis in Christo lac potum uobis dedi, non escam . Ecce ubera lactis plena; que ubera in botros sunt uersa, cum diceret: Nos predicamus Christum Dei uirtutem et Dei sapientiam, et loquimur sapientiam inter perfectos.

uers. 8. Dixi: Ascendam in palmam, et apprehendam fructus eius. Ut ostenderetur omnis hec excellentia et magnitudo donorum Ecclesie de Dei gratia  uenire, introducitur idem sponsus dicens: Ascendam in palmam; quasi diceret: Inde habes ubera ad nutriendos paruulos, unde etiam habes botros, quibus perfectioribus perfectiorem propines doctrinam: quia ego mea gratia in te ascendi, et hanc tibi perfectionem concessi. Ascendam  in palmam. Palma Ecclesiam significat, uel etiam animam cuiuscunque fidelis, qui memor est Domini Dei sui, qui dicit: Confidite, ego uici mundum . Ipsa quoque omnium uitiorum et iniquitatis uictrix esse studet. Bene autem in palmam hic ascendisse dicitur, cum superius in hortum descendisse legatur. Dixit enim Ecclesia: Dilectus meus descendit in hortum suum. Idem est hortus quod et palma, uidelicet una eademque Ecclesia. Sed in eam Dominus descendit, et ad eam ascendit: descendit in eam, copiam sue gratie illi de celestibus mittendo; ascendit ad illam, dona sua in ea incrementando eamque quibusdam profectibus, ueluti quibusdam gradibus, ad  celsiora subleuando. Sed et hoc de natura palme est sciendum, quod in inferioribus aspera est, in superioribus pulcherrima decore foliorum, et pulchritudine fructuum. Sic et sancta Ecclesia in inferioribus asperitatem laborum et passionum sustinet pro Christo: in superioribus uero, hoc est in celestibus, pulchritudinem et suauitatem exspectat premiorum. Potest et per palmam arbor dominice crucis exprimi, in quam Redemptor noster pro humani generis redemptione ascendit, et in qua hostem humani generis superauit. Ait ergo, Ascendam in palmam, id est, per meos prophetas locutus sum, et promisi me ad passionem uenturum, et meam Ecclesiam redempturum. Apprehendam  fructus eius, id est, fructus bonorum operum et laborum, quibus Ecclesia desudat, remunerando. uel etiam secundum meum sensum, quo per palmam crux intelligitur: Apprehendam fructus 530 eius, id est, impleto triumpho passionis, ueniam ad gloriam resurrectionis, et apostolis meis spiritualia dona concedam.

 Et erunt ubera tua sicut botri uinee. Hoc superius iam expositum est; nam ubera Ecclesie doctores sunt, cum paruulos simplici doctrina nutriunt: sed botri uinee efficiuntur, cum perfectioribus sublimia queque annuntiant. Nam beatus Paulus uno eodemque tempore ubera et botros habuit, quando de Christo loquens dixit: Quorum patres, et ex quibus Christus ; ecce ubera, id est simplex de Christo predicatio: sed hec ubera in suauissimum et fortissimum uinum conuersa sunt, cum subiunxit: Qui est Deus super omnia benedictus in secula.

uers. 9. Et odor oris tui sicut malorum. Guttur tuum sicut uinum optimum. Os et odor Ecclesie est presens eius predicatio, que fama uel scripto ad absentes eius peruenit: guttur uero est uox ipsa predicatoris, que in presenti auditur. Odor ergo oris Ecclesie odoribus malorum comparatur, quia ipsa fama predicationis plena est suauitatis et gratie. Guttur uero uino optimo assimilatur, quia ipsa  uox predicantium magnam in se uirtutem auditoribus ostendebat. Quod uero malorum odor in nouitate est, uini uero in uetustate, significat predicationem Ecclesie et in sui nouitate, et etiam in sui perfectione omnem habere suauitatem et gratiam.

Dignum dilecto meo ad potandum, labiisque et dentibus illius ad ruminandum. uox Ecclesie est, que audiens se laudari a sponso, gratulabunda respondet, dicens: Dignum dilecto meo ad potandum; ac si diceret: Sponsus meus guttur meum uino optimo comparauit, et illud uinum dignum est ad potandum ipsi dilecto meo; hoc est predicatio euangelica, quam in ore meo posuit, per ipsum, et non per alium annuntiari debet in mundo; neque enim per alium decebat mysteria regni celestis predicari mundo, quam per Mediatorem Dei et hominum . Et labiis  et dentibus illius ad ruminandum. Labia et dentes sponsi, ut supra dictum est, doctores sancti sunt. Illud ergo uinum optimum ruminandum est labiis et dentibus sponsi, quia predicatio euangelica  tradita a Deo, doctoribus tractanda et exponenda est. Nec absurdum est quod cum uinum potetur et non ruminetur, hic tamen dicitur labiis et dentibus ruminandum, quod magis ad cibum quam ad potum pertinet; nam sancti doctores uinum spirituale ruminant, quando precepta euangelica diligenter exquirunt, et crebra meditatione inuestigant atque inuicem conferunt.

uers. 10. Ego dilecto meo, et ad me conuersio eius. Ego dilecto meo, subaudi, obsequium iustitie et deuotionis impendo, illi et non alteri fidem et seruitutem meam promitto. Et ad me conuersio eius, ut me in presenti inter labores et erumnas huius uite tueatur, et in futuro ad gaudia uite celestis introducat. Potest etiam hec esse uox Synagoge ex persona sanctorum Patrum, aduentum Christi desiderantium. Ac si diceret: Scio  illum spirituali presentia mihi semper adesse, et ideo ego dilecto meo omni deuotione famulari cupio; sed tandem ad me  conuersio eius, quia opto ut tandem, sicut promisit, in mea substantia mihi appareat. Nam dixerat supra sponsus: Ascendam in palmam, id est promiserat se in carne uenturum, et in mea substantia hominem mundo manifestandum.

uers. 11. ueni, dilecte mi; egrediamur in agrum, commoremur in uillis. Eiusdem Synagoge uox est. ueni, dilecte mi, id est appare per assumptum hominem. Tale est et illud Psalmiste: Excita potentiam tuam, et ueni . Et Isaias: Utinam dirumperes celos, et uenires . Egrediamur in agrum. Ager mundus iste est. Egrediamur  in agrum, id est predicemus mundo. Commoremur in uillis, hoc est ipsis quoque paganis fidem tuam annuntiemus. Nemo nescit Paganos a uilla dictos: quia Grece, uilla dicitur Latine; inde Pagani dicti, quia longe sunt a ciuitate Dei. Potest et uox Ecclesie esse: ueni, dilecte mi; ac si diceret: Iam mysterio ascensionis assumptum hominem ad celos subleuasti; sed ueni, diuine maiestatis presentia  me sepius uisitando. Egrediamur in agrum, eodem sensu quo et superius: predicemus tue incarnationis fidem mundo. Commoremur in uillis, id est etiam ignorantibus te paganis tuam fidem annuntiemus, nec in transitu tantum, sed commoremur ibi, donec illos ex paganis catholicos, ex alienis tibi proprios faciamus.

uers. 12. Mane surgamus ad uineas. Mane, exortus est noue gratie, quando uidelicet transeuntibus tenebris infidelitatis Euangelium mundo cepit predicari.

uideamus si floruit uinea, hoc est, inspiciamus Ecclesiam, si iam prima fidei rudimenta suscepit.

Si flores fructus parturiunt. Inspiciamus etiam si flores parturiunt fructum, id est si illi qui iam in Christum crediderunt, idonei sunt ad bene operandum. Nam flores emittit Ecclesia, cum primum fideles ad fidem ueniunt: flores uero fructus parturiunt, cum iam ipsa fide et dilectione bene operatur, ne  ipsa fides otiosa sit, uel mortua sine operibus, nam, ut Iacobus dicit: Fides sine operibus mortua est .

Si floruerunt mala punica. Mala punica  rubicundum uel sanguineum habent corticem, et ideo significant passionem Domini, uel membrorum ipsius. Dicit ergo, Si floruerunt mala punica, hoc est si sancti qui iam fide et opere perfecti sunt, idonei etiam sint imitari passionem Christi, et pati pro illo. Mala punica erant illi quibus Apostolus dicebat: uobis datum est non solum ut in illum credatis, uerum etiam ut pro illo patiamini .

Ibi dabo tibi ubera mea. Ubera Ecclesie doctores sunt, qui fideles primum ad fidem erudiunt. Cum  ad uineas exierimus, ibi dabo tibi, o sponse, ubera mea, hoc est, spirituales tibi filios generabo. Unde adhuc subditur.

uers. 13. Mandragore dederunt odorem in portis nostris. Mandragora herba est aromatica, cuius radix  similitudinem habet humani corporis. Poma eius optimi sunt odoris in similitudinem pomi Matiani, quod nostri terre malum uocant. Hec herba rebus medicinalibus aptissima est. Nam ferunt eos qui incommodo uigiliarum laborant, haustu huius pomi releuari, et posse dormire. Item ferunt eos qui ob curam secandi sunt, si exteriorem huius pomi corticem biberint, non sentire sectionem uel adustionem; 531 que omnia si quis mystice disquirere uoluerit, spirituales sensus et Ecclesie conuenientes ibi inueniet. Dicit ergo, Mandragore dederunt odorem in portis nostris. Porte Ecclesie sunt apostoli et eorum successores: quia nemo ciuitatem Dei  intrat, nisi per sanctos doctores aqua baptismatis regeneratus et uitali doctrina instructus fuerit. De his portis Psalmista dicebat: Diligit Dominus portas Sion super omnia tabernacula Iacob . Mandragore autem fragrantiam uirtutum designant. In portis ergo Ecclesie mandragore  odorem dederunt, quando apostoli uel successores eorum famam suauissime opinionis, et odorem uirtutum longe lateque sparserunt. Ideoque inuitat sponsum suum Ecclesia ut ueniat, quia iam nomen eius longe lateque per apostolos annuntiatur, et odor predicationis Christi longe lateque dispergitur.

Omnia poma noua et uetera, dilecte mi, seruaui tibi, id est precepta uel promissa ueteris Testamenti et Noui seruaui tibi, o dilecte mi. Sciebat enim omnia que in ueteri Testamento annuntiata sunt, nonnisi per Christum et in Christo posse compleri, ideoque dicebat: Seruaui tibi poma noua et uetera, hoc est te exspecto, ut per te impleantur in Nouo Testamento que predicta sunt in ueteri. Unde et in passione sua iam pendens in cruce, Cum gustasset acetum, dixit, Consummatum est ; Et post resurrectionem apostolis: Necesse est impleri omnia que scripta sunt in Lege, et Prophetis, et Psalmis de me . Possunt etiam poma noua et uetera iustorum persone intelligi, qui uel in ueteri uel in  Nouo Testamento fuerunt. Dicit ergo Ecclesia, Seruaui tibi noua et uetera, id est, iustos qui in ueteri Testamento precesserunt, uel in Nouo subsecuti sunt, tibi seruaui; ut per te laborum suorum premia perciperent. Nullus enim iustorum regnum celorum intrare ualuit, nisi per Christum: quia ipse primus ascendit, et sequentibus suis membris celum aperuit.



CAPUT uIII.

uers. 1. Quis mihi det te fratrem meum sugentem ubera matris mee? Ex his uerbis intelligitur totum hoc carmen diuinum esse et spirituale, et nichil in se quod iuxta litteram intelligi possit, habere. Que enim unquam amatrix hoc optauit, ut is quem diligit paruulus efficiatur, et eius frater; et in infantem uersus, sugat ubera matris sue? Est ergo uox illius Ecclesie, que aduentum Christi precessit, quam Synagogam, id est congregationem appellamus. Quis  mihi det te fratrem meum sugentem ubera matris  mee? Et est sensus: Tu qui modo es in sinu Patris , quis det ut homo efficiaris, et particeps ac consors mee nature existens, frater meus appelleris? Nam ipse se fratrem apostolorum uocare dignatus est, dicens per Psalmistam: Narrabo nomen tuum fratribus meis ; et post resurrectionem mulieribus: Ite  nuntiate fratribus meis . Sugentem ubera matris mee, inquit, hoc est implentem omnia que nature humane conueniunt, excepto peccato. Nam mater Synagoge in hoc loco ipsa natura humana intelligitur, de qua ipsa Synagoga exorta est. Sugentem  ubera matris mee, id est sustinentem omnia que humane fragilitati competunt.

Ut inueniam te foris, hoc est ut hominem factum in aperto uideam. Quasi enim intus erat Deus, cum iam in sinu maiestatis paterne lateret; sed foris inuentus est, quando homo factus uisibilem se hominibus prebuit, et incomprehensibilis uoluit comprehendi.

Et deosculer te. Et deosculer te, inquit, id est manifesta  te aspiciam uisione, quem nunc tantum in fidei teneo osculo; quod initio huius carminis optauit, dicens: Osculetur me osculo oris sui , id est per semetipsum iam ueniat, ut mihi appareat. Quasi enim per prophetas osculabatur Ecclesiam dilectus, cum aduentum suum per eos repromitteret. Optat ergo ut per seipsum ueniens illam osculetur, hoc est, ut in carne sua presentiam exhibeat.

Et iam me nemo despiciat. Quasi enim despecta erat ante Synagoga quam Christus ueniret: quia iam legalibus obseruationibus dedita, sub typo et figura, et non in ueritate aduentum Christi predicabat. At postquam iehsu apparuit, et aduentus sui gratia mundum illustrauit, Iam nemo despexit eam; quinimo terribilis ut castrorum acies hostibus suis fuit: quia per uniuersum mundum Christum predicauit, et mundanum imperium sibi subdidit. Nec mirum uideri debet, si nunc Ecclesiam Synagogam dicimus; una est enim Ecclesia in precedentibus et  in sequentibus partibus.

uers. 2. Apprehendam te, et ducam te in domum matris mee. O dilecte! per fidem et caritatem tibi adherendo, ducam te in domum matris mee. Mater Ecclesie, hoc in loco celestis illa Ierusalem intelligitur de qua Paulus dicit: Illa autem que sursum est Ierusalem, libera est, que est mater nostra . Ducam te  in domum matris mee, id est, prosequar te reuertentem in celum, post actum incarnationis tue et passionis mysterium. Ducam autem te, inquit, pro eo quod est, deducam et prosequar: quia ascendentem Dominum in celos apostoli oculis deduxerunt, et quousque eum nubes suscepit, pio aspectu prosecuti sunt, donec angeli assistentes dixerunt: uiri Galilei, quid statis aspicientes in celum? Hic iehsu qui assumptus est a uobis in celum, sic ueniet quemadmodum uidistis eum euntem in celum .

Ibi me docebis. Hoc ad superiora refertur, ubi dicitur, inueniam te foris. Cum  te foris inuenero,  hoc est, cum te in assumpta carne aspexero, ibi docebis me: quia ad omnia que interrogare uoluero, respondebis. Nam sepe etiam uolentes interrogare apostolos Dominus preueniebat, eosque instruebat . Potest et ad hunc locum iungi, ubi dicit, Ducam te in domum matris mee, ibi me docebis. Cum  celo receptus fueris, et me quoque in celum tecum assumpseris, ibi me docebis, et in omnem ueritatem induces, quod impossibile est homini in presenti uita posse consequi. Hinc est quod Dominus repromittit apostolis dicens: uenit hora cum iam non in prouerbiis loquar uobis, sed palam de Patre annuntiabo uobis . Ergo ibi me docebis, id est, te et Patrem mihi aperta uisione reuelabis, hoc est diuinitatem tuam mihi facie ad faciem ostendes.

Et dabo tibi poculum ex uino condito. Per uinum feruor caritatis et dilectionis intelligitur. 532 Dabo  tibi uinum, hoc est ostendam quam feruentissima caritate te diligam. Et hoc uinum non simplex  erit, sed conditum, bonis uidelicet operibus et uirtutibus. Nam amor Dei, sicut beatus Gregorius dicit , nunquam est otiosus, operatur magna si est; si enim operari renuit, amor non est. uinum enim conditum est dilectio cum operatione. Unde et Dominus in Euangelio: Si quis diligit me, sermonem meum seruabit . Probatio ergo dilectionis exhibitio est operis.

Et mustum malorum granatorum meorum. Malum granatum idem est quod et malum punicum. Dicitur autem malum granatum, eo quod multitudine granorum sit plenum; malum punicum, eo quod in Africa plurimum abundat. Punica enim ipsa est Africa. Habet autem corticem sanguinei coloris, et ideo  figuram tenet dominice passionis. Mustum enim malorum granatorum est dilectio sanctorum martyrum, qui in tantum Deum dilexerunt, ut pro illo mori non dubitarent. Et bene mustum dicitur, non aliud quodlibet poculum, quia mustum  feruentissimum est, ita ut in nimio feruore omnem sordem ex se excoquat et purget. Dabit ergo Ecclesia Dilecto mustum malorum granatorum suorum, id est, ostendet in passionibus sanctorum martyrum quanta caritate Christus diligatur.

uers. 3. Leua eius sub capite meo, et dextera illius amplexabitur me. Per leuam  omnia prospera presentis uite accipiuntur ; per dexteram uero futura beata uita in celis accipitur. Leuam ergo sponsi Ecclesia sub capite habet, et dextera illam amplexatur: quia quecunque prospera presentis seculi blandiuntur, pro nichilo deputat: cuncta que temporaliter arrident, despicit; et dum ad solam superne beatitudinis uisionem tendit, illam solummodo amplexari desiderat.

uers. 4. Adiuro uos, filie Ierusalem, ne suscitetis neque euigilare faciatis dilectam, donec ipsa uelit. Habet Ecclesia quosdam in se, qui baptismo Christi sunt  renati, et nomine christianitatis titulati moribus tamen et conuersatione seculo seruiunt, et Ecclesiam suauissima sopitam quiete inquietare, atque ad perferendos tumultus excitare nituntur. Hi ergo propter gratiam mysteriorum Christi, que perceperunt, filie Ierusalem appellantur in hoc loco, cum tamen moribus contraria agant. Et adiurat eos sponsus ne suscitent uel euigilare faciant dilectam, hoc est, ne illam in somno dulcissime quietis positam, hoc est in contemplatione sui Conditoris, sua inquietudine excitent, et ad sollicitudines et curas seculi euigilare compellant. Donec ipsa uelit, hoc est donec peracto officio debite seruitutis, qua in psalmis, hymnis et canticis spiritualibus Deo famulatur, admoneatur iterum cura corporee fragilitatis ad usum seculi redire.

uers. 5. Que est ista que ascendit de deserto, deliciis affluens, innixa super dilectum suum? uox Synagoge admirantis Ecclesiam de gentibus congregatam. Que est, inquit, ista, id est qualis est, quanti meriti, que ascendit de deserto? Derelicta enim fuerat a Deo  per idololatriam et ueritatis ignorantiam. Ascendebat ergo uirtutum gradibus de deserto, hoc est de errore infidelitatis, in quo ad tempus derelicta fuerat. Deliciis affluens, id est uirtutibus abundans. Innixa, inquit, super dilectum suum, id est, fiducialiter agens in Christo, et omnes uirtutes suas et cuncta bona ad eius gratiam referens. Sciebat se nichil suis uiribus boni implere posse, ideoque cum Apostolo dicit: Gratia Dei sum id quod sum . Et notandum quod dicit, super dilectum suum: nam Synagoga sola putabat se habere cognitionem Dei, ceteris gentibus in ignorantia destitutis. Notus enim, ut ait Psalmista, in Iudea Deus, in Isrel magnum nomen eius . Sed ita miranti respondet Synagoge ipsius sponsus et dilectus quod sequitur.

Sub arbore malo suscitaui te. Arborem malum, crucem dominicam debemus accipere, sub qua arbore suscitata est Synagoga: quia ipsa a preuaricatione originalis peccati, et a potestate diaboli per crucem  Christi redempta est: ibi suscitata est que peccatis mortua erat. Et bene arborem mali dicit; nam et supra dilectum huic arbori Christum comparauit, dicens: Sicut malum inter ligna siluarum, sic dilectus meus inter filios.

Ibi corrupta est mater tua, ibi uiolata est genitrix tua. Matrem et genitricem Synagoge, maiorem et principaliorem Iudaice plebis partem dicit, quales erant scribe et pharisei, qui Christum Pilato tradiderunt , qui reliquam plebem tanquam mater et genitrix regere debebant et erudire; et quales erant illi qui suadentibus illis principibus improbe acclamabant: Crucifige, crucifige eum . Hec ergo mater Synagoge sub arbore malo corrupta est et uiolata, quando se suosque posteros crudeli maledictione constrinxit, dicens: Sanguis eius super nos et super filios nostros . Nam et ipsi sub cruce Christi erant, licet non fide et deuotione, tamen crudelis uindicte sibi et suis posteris imprecatione.

 uers. 6. Pone me ut signaculum super cor tuum, ut signaculum super brachium tuum. Quia  sub arbore malo suscitaui te, hoc est quia in passione mea in cruce te redemi, Pone me ut signaculum super cor tuum, hoc est habeto me semper in memoria, et ne obliuiscaris mei, quanta pro tua salute pertulerim. Pone me  ut signaculum super cor tuum per fidem, pone me ut signaculum super brachium tuum per dignam operationem. Nam et nos quando aliquid in memoria habere uolumus, signaculum digito uel brachio imponere solemus; ut illo admoniti, illius rei, cuius curam habemus, recordemur. Et nos ut signaculum super cor et brachium Christum ponere debemus, ut eius memoriam semper habeamus, et ut recte in illum credentes, fidem ipsam bonis operibus exornemus. Quod si fecerimus, ipse quoque nos uelut signaculum assumet, et nostri recordabitur, iuxta quod Zorobabel duci Iudee repromittit: In die illa suscipiam te, Zorobabel serue meus, et ponam te  sicut signaculum in conspectu meo . Nam si nos beneficiorum eius obliti fuerimus, nec ei dignas gratiarum actiones retulerimus, ipse quoque 533 nostri obliuiscetur, sicut de impio rege Iechonia dicitur: Si fuerit Iechonias filius Ioachim regis Iuda, annulus in manu dextera mea, inde euellam eum .

Quia fortis est ut mors dilectio, dura ut infernus emulatio. Dilectio Christi fortis est ut mors. Sicut enim mors animam a corpore separat, et iam nichil concupiscere, nichil in presenti uita licet ambire: ita dilectio Christi quem uere peruaserit, totum huic seculo mortificat, et quasi insensibilem reddit, solumque pro Christo uiuens, mundo mortuus est. Idem sensus est cum dicit, dura ut infernus emulatio. Nam sicut infernus eos quos semel recipit, nunquam restituit, sed semper retinet: ita uerus Christi amor quem semel acceperit, nunquam dimittit; unde Apostolus dicit: Quis nos separabit a caritate Christi, tribulatio, an angustia, an persecutio, an fames, an  nuditas, an periculum, an gladius ? Sed et dilectio Christi hoc loco potest accipi, cuius dilectio fortis fuit ut mors: quia in tantum dilexit nos, ut pro nobis immortalis mortem susciperet. Dura fuit emulatio eius ut infernus, quia infernus nescit misereri, aut a penis miserorum mitigari: sic et Christi dilectio non potuit a misericordia cessare, aut ullis improbitatibus persecutorum remoueri ab amore humani generis. Quidam hoc quod dicitur, dura est ut infernus emulatio, ad Synagogam proprie referunt, que gentes emulabatur, et inuidebat saluti eorum. Monet ergo Christus hoc dicens, ut ab inuidia cesset, et saluti Ecclesie congaudeat.

Lampades eius, lampades ignis atque flammarum. Id est, dilectionis lampades sunt lampades ignis atque flammarum. Lampades dilectionis sunt precordia sanctorum, in quibus ueluti in uasis dilectio habitat. He ergo lampades sunt ignis et flammarum: lampades quidem sunt ignis, quia in corde ardent  per amorem: lampades uero flammarum, quia exterius lucent per operationem.

uers. 7. Aque multe non poterunt exstinguere caritatem, nec flumina obruent illam. Aque et flumina sunt uiolente persecutorum mine, uel etiam blandimenta, quibus sanctos a caritate Dei separare nituntur. De quibus Dominus in Euangelio dicit, de uiro qui edificauit domum suam supra petram: uenerunt flumina, flauerunt uenti, et impegerunt in domum illam, et non cecidit; fuit enim edificata supra petram . Aque ergo multe non poterunt exstinguere caritatem, quia nulla tribulatio, nulla angustia sanctos a caritate Dei separare ualebit.

Si dederit homo omnem substantiam domus sue pro dilectione, quasi nichil despiciet eam. Hic uersiculus non eget expositione; nam nullius mundi substantie, nulle opes comparatione dilectionis aliquid sunt. Legimus quidem sanctos sua dimisisse pro amore Christi, sed tamen nichil sibi uidebantur dimittere in  comparatione caritatis Christi, quem amabant. Unde Apostolus cum non solum terrenam substantiam, sed et paternas traditiones dimitteret pro Christo, dicebat: Hec omnia contemno et arbitror ut stercora, ut Christum lucrifaciam , id est, ut amorem illius acquiram.

uers. 8. Soror nostra parua est, et ubera non habet. Quid faciemus sorori nostre in die quando alloquenda est? uox dilecti Synagogam alloquentis pro Ecclesia gentium. Soror nostra, inquit, id est gentium Ecclesia, parua est, et ubera non habet; et magna dignatione communicato cum Synagoga nomine, dicit, Soror nostra; quia enim ex Iudeis carnem assumpsit, ideo se quasi Synagoge contemperat et exequat. Parua est  soror nostra. Sicut alicuius hominis etas describitur, sic et etas describitur Ecclesie. Parua enim erat Ecclesia adhuc de gentibus congregata sub ipsis Domini et apostolorum temporibus: quia et paruitate credentium parua existebat;  et ubera necdum habebat, id est, nequaquam predicando spirituales Deo filios generare ualebat. Dicit ergo quasi consilium Synagoge requirens: Quid faciemus sorori nostre in die quando alloquenda est? Allocutio Ecclesie est, uel cum intrinsecus occulta inspiratione, uel exterius aperta predicatione admonet Deus animam cuiusque fidelis. Et est sensus; quando per apostolos meos alloquar Ecclesiam de gentibus congregatam, quid faciemus? quomodo illi precepta celestia committemus? Utrum uidelicet minima queque precepta illi committemus, an quo maior efficiatur, perfectiora illi secretorum celestium mysteria trademus? Nam Deus omnipotens pro mensura et capacitate mentis humane temperat uerbum predicationis, considerans uires et capacitatem auditoris. Sed Synagoga tacente, ipse sponsus pro ea respondit.

uers. 9. Si murus est, edificemus super eum propugnacula argentea; si ostium est, compingamus illud tabulis cedrinis. Si  soror nostra est murus,  edificemus super eum propugnacula argentea. Ac si dicat: Cum ceperint apostoli mei predicare Ecclesie de gentibus congregate, si tales fuerint auditores, qui merito perfectionis murus appellari possint, dum uidelicet uel naturali ingenio prediti, uel philosophica eruditione prestantes, quasi alios defendere et munire possint uice muri, edificemus super hunc talem murum propugnacula argentea, id est, addamus illis eloquia diuinarum Scripturarum. Nam, ut Psalmista dicit: Eloquia Domini eloquia casta, argentum igne examinatum . Si uero tales fuerint auditores qui nequaquam hostibus resistere possint, nec tela contra uenientia repellere, sed fuerint uelut ostium, ut simplicia annuntiantes, possint aliquos in Ecclesiam et ad fidem adducere, quales sunt sacerdotes minoris gradus, qui baptizando in Ecclesia, et diuinis mysteriis initiando homines in Ecclesiam introducunt, compingamus illud ostium tabulis cedrinis, id est, proponamus eis exempla precedentum  Patrum, qui ueluti cedri, imputribilia uidelicet ligna, id est immarcescibilia opera habent, et ueluti tabule scientie et caritatis latitudine diffusi sunt. Latitudo enim tabularum latitudinem cordis  significat, dicente Psalmista: uiam mandatorum tuorum cucurri, cum dilatares cor meum . His ergo cedrinis tabulis  compingamus illud ostium; ut uidelicet illorum imitando exempla, aliis Ecclesiam intreundi ueluti ostium, ianuam aperiant.

uers. 10. Ego murus, et ubera mea sicut turris. uox Ecclesie. Que cum audisset pro sua salute consulentem dilectum suum, ipsa leta respondit: Ego sum murus, et ubera mea sicut turris. Ego  murus: quia ego super firmam petram 534 fundata sum , et glutine diuine caritatis solidata. Siue murus sum, quia de uiuis et electis lapidibus  edificata sum. Et ubera mea sicut turris, quia tales intra me contineo, qui  uice uberum alios nutrire possunt spirituali doctrina, et uice turris possunt alios defendere et munire; quique, sicut turres in muro eminenti, sic ipsi merito doctrine et conuersationis inter reliquos membra mea precellunt. Hoc autem non meis meritis, neque libertate mei arbitrii habeo, sed dono et gratia sponsi mei.

Ex quo facta sum coram eo quasi pacem reperiens. Id est, ex quo ille sanguinem suum pro me fudit, et repropitiando mihi Deum Patrem, dissoluit inimicitias que erant inter Deum et hominem, mihique celestia pacificauit. Ex quo ergo hanc pacem reperi, murus esse et ubera habere uice turrium merui.

uers. 11. uinea fuit pacifico, id est dilecto meo, qui est uerus pacificus: quia per eum pacificata sunt omnia que sunt in celis et in terra. Unde et a propheta: Pater futuri seculi, Princeps pacis  appellatur: in cuius ueri pacifici typo Salomon, id est pacificus, auctor huius carminis precessit. Huic  ergo fuit uinea, id est sancta Ecclesia.

In ea que habet populos. Hoc dicit, ut se de Ecclesia gentium, non de Synagoga ostenderet canere. Nam Synagoga unius gentis fuit tantum, Ecclesia uero habet populos: quia omnes gentes intra capacissimum suum gremium capit et recipit.

Tradidit eam custodibus. Custodes huius uinee  sunt prophete, apostoli, apostolorumque successores. Siue etiam custodes huius seculi sunt angelice uirtutes, que ab incursibus tentationum et demonum Ecclesiam custodiunt.

uir affert pro fructu eius mille argenteos. uiros fortes dicit et perfectos, nam uir a uirtute dicitur. Fructus Ecclesie est celestis uite remuneratio, pro qua sancta Ecclesia in presenti uita laborare non cessat. Mille autem argentei quos pro fructu uir affert, significant omnia que in hoc mundo possideri possunt. Millenarius enim numerus pro summa perfectione et plenitudine ponitur. uir ergo pro fructu huius uinee mille argenteos affert: quia sancti omnia  sua relinquunt, et pauperibus erogant; ut fructum huius uinee  consequantur. Tale est et illud quod Dominus in Euangelii parabola dicit: Simile est regnum celorum thesauro abscondito in agro, quem qui inuenit homo, abscondit, et pre gaudio illius uadit, et uendit omnia que habet, et emit agrum illum .

uers. 12. uinea mea coram me est. uox sponsi. Tu  dicis quod uineam meam tradidi custodibus: tamen uinea semper coram me est; quia licet eam custodibus meis commiserim, ego tamen semper curam illius habeo, nec pro illa semper sollicitus esse desisto, sed sum cum illa usque ad consummationem seculi.

Mille tui pacifici, et ducenti his qui custodiunt fructus eius. Mille subauditur argentei, quos pro uinee dedisti fructu, pacifici tui sunt; quasi diceret: O anima fidelis, noli dubia esse pro eterna mercede, pro qua omnia tua dedisti: quia mille argentei pacifici  tui sunt, id est, manet te certa illa remuneratio, et uerum inde fructum consecutura es. Et ducenti, subaudi, argentei pacifici sunt, his qui custodiunt fructus eius. Sicut per millenarium plenitudo perfectionis, sic et per centenarium summa perfectio designatur: quia centenarius de leua in dexteram transfertur. Ducenti ergo argentei, qui est duplicatus centenarius, significant eos qui doctrina et sancta operatione perfecti sunt, qui iuste et pie uiuendo semetipsos custodiunt, et etiam predicando alios conuertunt. His ergo talibus ducenti argentei sunt pacifici: quia duplicata in celis eos manet remuneratio; de qualibus per Danielem dicitur: Et qui ad iustitiam erudiunt multos, fulgebunt quasi stelle in perpetuas eternitates . Hos enim Apostolus dupliciter iubet honorari, dicens: Presbyteri qui in uobis sunt, duplici honore digni habeantur, maxime qui presunt uobis et laborant in uerbo .

uers. 13. Que habitas in hortis, amici auscultant: fac me audire uocem tuam. uox dilecti sponsam, id  est Ecclesiam alloquentis: O Ecclesia que habitas in hortis, id est que excolendis uirtutum germinibus insistis. Hortus etenim sponsi ipsa Ecclesia est, quam  crebro se promittit inuisere. Ecclesia ergo in hortis habitat: quia plantaria uirtutum assidue nutrit; nec transitorie quasi post modicum recessura, ibi tugurium ponit, sed fixa statione ibi habitat. Fac me  audire uocem tuam, id est, predica quibus uales Euangelium, precepta mee legis, simul et promissum celestium premiorum annuntia. Hoc enim mihi iucundum et delectabile est, ut audiam uocem tuam, hoc est, ut audiam te uerba salutis eterne annuntiantem. Sed amici auscultant te, id est, angelici spiritus uocem tuam audire delectant, quos tibi amicos feci effusione sanguinis mei, quosque adiutores et protectores contra malignos spiritus institui. Siue amici, id est, iustorum spiritus auscultant, quos de tuo cetu ad me in celestia assumpsi. Ipsi enim de tua predicatione et fratrum salute congaudent. Respondet confestim  ipsa sponsa dilecto suo.

uers. 14. Fuge, dilecte mi, et assimilare capree hinnuloque ceruorum super montes aromatum. Mira responsio. Inuitatur ad predicandum, et ut sponsus audiat uocem eius; illa uero hortatur sponsum suum  ut fugiat. Sed magna est mysterii consequentia. Nam quia superius predicta fuerat Christi natiuitas cum dixit: Quis det te fratrem meum sugentem ubera: predicta enim fuerat eius passio, ubi dictum est: Sub arbore malo suscitaui te; nunc consequenter hortatur sponsum ut fugiat, hoc est, uelocissime per ascensionem ad Patrem redeat. Et est sensus: iubes me predicare, uis uocem meam audire, fuge, dilecte mi, id est, impleto incarnationis tue et passionis mysterio, reuertere ad celum; ut non iam te sicut hominem, sed sicut Deum super omnia cogitare incipiam. Tunc enim audies uocem meam, quia tunc te liberius omni mundo predicabo. Et hoc est quod Dominus in Euangelio dicit: Ego ueritatem dico uobis, expedit uobis ut ego uadam . Expediebat enim apostolis et omni Ecclesie ut Christus rediret, et presentiam corporalem absentaret: quia dum in corpore presens erat, non poterant eum spiritualiter amare, nec poterant eum, quem hominem cernebant, ut Deum inuisibilem et ubique presentem cogitare.  535 At postquam ipse celos ascendit, cepit eum Ecclesia spiritualiter diligere, et sic iam Deum cogitare et predicare. Et hoc est quod Apostolus dicit: Etsi noueramus Christum secundum carnem, sed nunc iam eum non nouimus . Ergo, dilecte mi, si uis ita me te predicare, fuge, id est, recede ad celestia; et qui fuisti comprehensibilis per humanitatem, efficere incomprehensibilis per diuinitatem. uerumtamen ne me in presenti sine tua uisitatione deseras, sed dignare me crebra tua uisitatione requirere, mihique te sepius uidendum prebere. Et hoc est quod dicit: Similis esto capree hinnuloque ceruorum super montes aromatum. Sicut  capree et hinauli ceruorum, indomita animalia, humanum consortium refugiunt, et tamen crebrius in montibus uidentur: sic et tu post tuam ascensionem, licet inuisibilis sis, dignare mihi tamen sepius dono tue gratie apparere, et hoc super montes aromatum. Montes aromatum sancti Dei sunt, excellentia sancte conuersationis celo proximi, et  odore ac fama uirtutum longe lateque fragrantes; hinc Apostolus de se suique similibus dicit: Nostra conuersatio in celis est ; et alibi: Christi bonus odor sumus Deo in omni loco .





M. AURELII CASSIODORI DE INSTITUTIONE DIuINARUM LITTERARUM. 



PRAEFATIO.

 537 Cum studia secularium litterarum magno desiderio feruere cognoscerem, ita ut multa pars hominum per ipsa se mundi prudentiam crederet adipisci, grauissimo sum  dolore permotus, quod Scripturis diuinis magistri publici deessent, cum mundani auctores celeberrima procul dubio traditione pollerent. Nisus sum ergo cum beatissimo Agapito papa urbis Rome, ut, sicut apud Alexandriam multo tempore fuisse traditur institutum, nunc etiam in Nisibi ciuitate [a 1Kb] Syrorum ab Hebreis sedulo fertur exponi, collatis expensis in urbe Romana professos  doctores schole potius acciperent Christiane, unde et anima susciperet eternam salutem, et casto atque punissimo eloquio fidelium lingua comeretur.

Sed cum per [ed., propter] bella feruentia et turbulenta nimis in Italico regno certamina, desiderium meum nullatenus ualuisset impleri, quoniam non habet locum res pacis temporibus inquietis; ad hoc diuina caritate probor esse compulsus, ut ad uicem magistri introductorios uobis libros istos, Domino prestante, conficerem; per quos  et Scripturarum diuinarum series, et secularium litterarum  compendiosa notitia Domini munere panderetur. Minus fortasse disertos, quoniam in eis non affectata eloquentia, sed relatio necessaria reperitur; utilitas uero magna inesse cognoscitur, quando et per eos discitur, unde et salus anime, et secularis eruditio prouenire monstratur. In quibus non propriam doctrinam, sed priscorum dicta commendo, que posteris laudare fas est, et predicare gloriosum: quoniam quidquid de priscis sub laude Domini dicitur, odiosa iactantia non putatur. Huc accedit quod magistrum grauem pateris, si frequenter interroges; ad istos autem quoties redire uolueris, nulla asperitate morderis.

Quapropter, dilectissimi fratres, indubitanter ascendamus ad diuinam Scripturam per expositiones  probabiles Patrum, uelut per quamdam scalam uisionis; ut eorum sensibus prouecti, ad contemplationem Domini efficaciter peruenire mereamur. Ista est enim fortasse scala Iacob per quam angeli ascendunt atque descendunt , cui Dominus innititur, lassis porrigens manum, et fessos ascendentium gressus sui contemplatione sustentans. Quocirca, si placet, hunc debemus lectionis ordinem custodire; ut primum tirones Christi, postquam psalmos didicerint, auctoritatem diuinam in codicibus emendatis iugi exercitatione meditentur, donec illis fiat, Domino prestante, notissima: ne uitia librariorum impolitis mentibus inolescant, quia difficile potest erui, quod memorie sinibus radicatum constat infigi.

Felix quidem anima que tanti muneris secretum  memorie sinibus, Domino largiente, condiderit; sed multo felicior, que uias intelligentie uitali indagatione cognouerit; eoque fit, ut et humanas cogitationes a se gnauiter expellat, et diuinis eloquiis salubriter occupetur. Multos enim nos uidisse retinemus memorie firmitate pollentes, de locis obscurissimis inquisitos, exemplis 538 tantum auctoritatis diuine soluisse propositas questiones: quoniam in alio libro clarius est positum, quod alibi dictum constat obscurius. Testis est Paulus apostolus, qui ex maxima parte in Epistola que scribitur ad Hebreos, Testamenti ueteris scripturas nouorum temporum perfectione dilucidat.

Postquam ergo se milites Christi diuina lectione compleuerint, et frequenti meditatione firmati, cognoscere  ceperint loca librorum opportune notata; tunc uias operis instituti quispiam fortasse non inaniter transibit: ubi que legenda sunt his duobus libris aptissime suis locis et breuiter indicantur; eoque prouenit, ut studiosi cognoscant a quibus Latinis expositoribus singula queque declarata sint. Quod si aliquid in eisdem negligenter dictum reperit, tunc, quibus illa lingua nota est, a Grecis explanatoribus, que sunt salubriter tractata, perquirat; quatenus in schola Christi negligentie tepore sublato, uitalis agnitio flammatis mentibus inquiratur.

Ferunt itaque Scripturas diuinas ueteris Nouique Testamenti ab ipso principio usque ad finem Greco sermone declarasse Clementem Alexandrinum cognomento Stromateum, et Cyrillum eiusdem ciuitatis  episcopum, et Ioannem Chrysostomum, Gregorium et Basilium, nec non et alios studiosissimos uiros, quos Grecia facunda [ed., Greca facundia] concelebrat. Sed nos potius Latinos scriptores, Domino iuuante, sectemur; ut quoniam Italis scribimus, Romanos quoque expositores commodissime indicasse uideamur. Dulcius enim ab unoquoque suscipitur, quod patrio sermone narratur. Unde fieri potest, ut per magistros agatur antiquos, quod impleri non potuit per nouellos.

Quapropter tractatores uobis doctissimos indicasse sufficiet, quando ad tales remisisse competens plenitudo probatur esse doctrine. Nam et uobis quoque erit prestantius presumpta nouitate non imbui, sed priscorum fonte satiari. Hinc consequitur, ut ocius  edoceam [mss., otiose doceam], et sine culpabili presumptione uos instruam. Quod genus doctrine et nobis arbitror esse proficuum, sic alios imbuere, ut insidias calumniantium commodissime declinasse uideamur. Habetis igitur in primo uolumine antiqui seculi magistros presentes semperque paratissimos, qui non uos doceant tam suis linguis quam uestris potius oculis. Moderamini ergo, studiosi fratres, sapienter desideria uestra, per ordinem que sunt legenda discentes, imitantes scilicet eos qui corpoream desiderant habere sospitatem. Nam qui sanari uolunt a medicis, querunt quas escas primum, quas secunda refectione percipiant: ne tenuissimas uires debilium membrorum oneret potius quam reficiat confusa uoracitas. In secundo uero libro de Artibus ac disciplinis  liberalium litterarum pauca libanda sunt: ubi tamen minore periculo delinquitur, si quid salua fidei stabilitate peccetur. Quidquid autem in Scripturis diuinis de talibus rebus inuentum fuerit, precedenti notitia melius probatur intelligi. Constat enim quasi in origine spiritalis sapientie rerum istarum indicia fuisse seminata, que postea doctores secularium litterarum ad suas regulas prudentissime transtulerunt, quod apto loco in expositione psalterii fortasse probauimus.

Quapropter Domino supplicantes, a quo uenit omne quod expedit, legite  assidue, recurrite diligenter. Mater est enim intelligentie frequens et intenta meditatio. Nec me preterit eloquentissimum Cassianum in quinto Collationum dixisse uolumine,  quemdam senem et simplicem de obscurissimo loco Scripture diuine fuisse requisitum, eumque oratione creberrima superno lumine cognouisse; ut quod ante per humanos magistros non didicerat, subito diuina inspiratione completus, querentibus res difficillimas explanasset. Simile est et illud sancti Augustini dictum quod in libris de Doctrina Christiana commemorat , quemdam famulum barbarum litteris imperitum, orationibus crebris ita sibi traditum codicem subito legisse, quasi in schola fuerit longis meditationibus eruditus. De qua re sic ipse subsequens dicit: Licet hec fuerint stupenda miracula, et omnia possibilia credentibus  approbentur, non nos tamen debere talia frequenter expetere, sed in usu communis doctrine satius permanere:  ne cum illa que sunt supra nos audacter exquirimus, culpam tentationis contra preceptum Domini potius incurrere uideamur, dicentis in Deuteronomio: Non tentabis Dominum Deum tuum . Et iterum in Euangelio ait: Generatio mala et adultera signum querit , etc. Quapropter oremus ut nobis aperiantur illa que clausa sunt, et ab studio legendi nullatenus abscedamus. Nam et Dauid cum esset in lege Domini iugiter occupatus, tamen clamabat ad Dominum dicens: Da mihi intellectum, ut discam mandata tua . Tale est enim huius rei suauissimum donum, ut quanto plus accipitur, tanto amplius expetatur.

Sed quamuis omnis Scriptura diuina superna luce resplendeat, et in ea uirtus Spiritus sancti euidenter  irradiet, in Psalterio tamen, et Prophetis, et Epistolis apostolorum studium maximum laboris impendi, quoniam mihi uisi sunt profundiores abyssos commouere, et quasi arcem totius Scripture diuine atque altitudinem gloriosissimam continere. Quos ego cunctos nouem codices auctoritatis diuine  sub collatione priscorum codicum, amicis ante me legentibus, sedula lectione transiui. Ubi me multum laborasse, Domino adiuuante, profiteor; quatenus nec eloquentie modificate [ed., eloquio modificato] deessem, nec libros sacros temeraria presumptione lacerarem.

Illud quoque credimus commonendum, sanctum Hieronymum simplicium fratrum consideratione pellectum, in Prophetarum prefatione dixisse, propter  eos qui distinctiones non didicerant apud magistros secularium litterarum; colis et commatibus translationem suam, sicut hodie legitur, distinxisse. Quod nos quoque tanti uiri auctoritate commoniti [ed., commoti], sequendum esse iudicauimus, ut cetera distinctionibus ordinentur [mss., ornentur]. Ista uero sufficiant simplicissime lectioni, que supradictus uir, sicut dictum est, ad uicem distinctionum colis et commatibus ordinauit, ne supra iudicium tanti uiri uituperabili presumptione uenisse uideamur.

Reliquos uero codices qui non sunt tali distinctione signati, notariis, diligenti tamen cura sollicitis, relegendos atque emendandos reliqui. Qui etsi non potuerint in totum orthographie minutias custodire, emendationem tamen codicum antiquorum   adimplere modis omnibus festinabunt. Habent enim scientiam 539 notarum suarum, que ex maxima parte hanc peritiam tangere atque admonere noscuntur. Sed ut error inolitus aliquatenus de medio tolleretur, factum est ut in sequenti libro de orthographie regulis perstrictim pro captu ingenii nonnulla poneremus: ne precipitanter emendantium impolita presumptio posteris carpenda traderetur. Paraui quoque, quantum potui, priscos orthographos inuenire, per quos etsi non omnino correcti, tamen ex maxima parte meliorati esse uideantur. Orthographia siquidem apud Grecos plerumque sine ambiguitate probatur expressa; inter Latinos uero sub  ardua difficultate relicta monstratur; unde etiam modo studium magnum lectoris inquirit. Instituti operis ordine celebrato, nunc tempus est ut ueniamus ad religiose doctrine saluberrimum decus, deuotarum lumen animarum, celeste donum, et gaudium sine fine mansurum. Quod, ut ego arbitror, duobus libris qui sequuntur, est breuiter intimatum.



CAPUT PRIMUM. De Octateucho.

Primus Scripturarum diuinarum codex est Octateuchus, qui initium illuminationis nostre historica relatione fecit a Genesi. Huius principia sanctus Basilius Attico sermone lucidauit, quem Eustathius [a 1Kb] , uir disertissimus, ita transtulit in Latinum, ut ingenium  doctissimi uiri facundie sue uiribus equiparasse uideatur. Qui usque ad hominis conditionem nouem libros tetendit: ubi et celi et terre naturam, eris et aquarum uel creaturarum pene omnium qualitates aperuit; ut quod in auctoritate breuitatis studio pretermissum est, tractatum latius, minutissime atque clarissime disceretur. Nam et Pater Augustinus contra Manicheos duobus libris disputans, ita textum Genesis diligenter exposuit, ut pene nichil relinquere probaretur ambiguum. Unde contigit ut nolens prestaret nobis heresis confutata, quatenus dum illa fortiter uincitur, catholici diligentius instruantur. Quos libros in codice supradicti Basilii, ut opinor, forsitan competenter adiunximus, ut textus predicte Genesis lucidius legentibus panderetur.

 Deinde sanctus Ambrosius, ut est planus atque suauissimus doctor, exinde sex libros eloquentie sue more confecit, quos Hexemeron appellauit. De eisdem principiis sanctus quoque Augustinus disertus atque cautissimus disputator duodecim uolumina conscripsit, que doctrinarum pene omnium decore uestiuit, hecque uocauit De Genesi ad litteram. Qui quamuis de eadem re tractauerit de qua beatus Basilius et sanctus Ambrosius celeberrima laude fulserunt, tamen quod post disertos uiros difficile contingere solet, opus suum longe in aliam summitatem, Domino largiente, perduxit. Scripsit etiam contra Faustum Manicheum triginta tres libros, ubi et eius nequissimam prauitatem manifesta ratione conuicit, et de libro Genesis iterum mirabiliter disputauit. Pari  quoque modo duos libros uir predictus effecit, quibus titulum posuit, Contra inimicum legis et Prophetarum, ubi simili modo multa de legis diuine questionibus enodauit. Contra quos ita feruore pietatis incanduit, ut diligentius atque uiuacius aduersus eos dixerit, quam contra hereses alias disputauit. In libris quoque Confessionum posterioribus tribus uoluminibus de Genesis explanatione disseruit, confessus altitudinem rei quam toties repetita expositione tractauit. Questiones etiam que in uoluminibus sacris ardua difficultate poterant operiri, libris septem necessaria nimis et syllogistica probatione declarauit: enisus magister optimus et uir acer ingenio, ut quod  ad salutem animarum constat esse concessum, nequaquam indiscussum mortifera negligentia linqueretur.

Scripsit etiam de Modis locutionum septem alios mirabiles libros, ubi et schemata secularium litterarum, et multas alias locutiones diuine Scripture proprias, id est quas communis usus non haberet, expressit: considerans, ne compositionum nouitate reperta, legentis animus nonnullis offensionibus angeretur [mss., urgeretur]. Simulque ut et illud ostenderet magister egregius, generales locutiones, hoc est schemata grammaticorum atque rhetorum exinde fuisse progressa, et aliquid tamen illis peculiariter esse derelictum, quod adhuc nemo doctorum secularium preualuit imitari. Dicitur enim et de  septem diebus Genesis septem fecisse sermones, quos et sedula cura perquirimus, et inuenire desideranter optamus.

Item sanctus Ambrosius de Patriarchis septem libros edidit, qui multa loca ueteris Testamenti factis questionibus suauiter enodauit. Sanctus etiam Hieronymus uno uolumine de libro Geneseos Hebraicas soluit questiones propositas, que per utriusque Testamenti Scripturas diuinas tanquam linea uno calamo deducta, parili nitore descendunt. Hec a catholicis necessario perleguntur, quando tantis questionibus resolutis, textus planissimus relinquitur et clara luce uulgatur. Explanationes quoque Hebreorum nominum et locorum, que ad magnam intelligentie partem, in librorum ueterum auctoritate sunt posite,  uno uolumine sua nobis in Latinum interpretatione lucidauit. De Nouo quoque Testamento fecit alterum librum, ubi questiones ad eamdem legem pertinentes diligentissimus doctor enodauit.

Sanctus quoque Prosper sedula cura legendus est, qui tres libros totuis auctoritatis diuine in centum quinquaginta tribus titulis comprehendit, ad instar piscium quos euangelica retia de huius seculi tempestuosa profunditate traxerunt.

Item in Octateucho eloquentissime nimis homilie sunt Origenis in codicibus tribus, quem multorum quidem Patrum sententia designat hereticum. Sanctus uero Hieronymus eius aliqua opuscula sermone disertissimo transtulit in Latinum. Hunc licet tot Patrum impugnet auctoritas, presenti tamen tempore  et a uigilio papa uiro beatissimo denuo constat esse damnatum. Theophilus autem Alexandrine Ecclesie pontifex triginta quinque sensus eius heretica prauitate distortos, catholica ueritate conuicit. Nec non et Epiphanius Cyprius Salamine Ecclesie multa eum detestatione persequitur, cum dolore maximo dicta ipsius iniquissima calliditate peruersa, pontificis auctoritate redarguens. Sed quemadmodum legi debeat, in epistola quam 540 scripsit ad Tranquillum sanctus Hieronymus , probabiliter indicauit; ut nec studiosos ab eius necessaria lectione remoueat, nec iterum incautos precipitet ad ruinam.  Quem quidam non immerito more anethi habendum esse dixerunt, qui dum sacrarum condiat pulmentaria litterarum, ipse tamen decoctus exsuccatusque proiicitur. De quo conclusiue dictum est: Ubi bene, nemo melius: ubi male, nemo peius [a 1Kb] . Et ideo caute sapienterque legendus est, ut sic inde succos saluberrimos assumamus, ne pariter eius uenena perfidie, uite nostre contraria sorbeamus. Cui et illud conuenienter aptari potest quod uirgilius, dum Ennium legeret, a quodam quid faceret inquisitus, respondit: Aurum in stercore quero. Quapropter in operibus eiusdem Origenis, quantum transiens inuenire preualui, loca que contra regulas Patrum dicta sunt, repudiatione signaui; ut decipere non preualeat, qui tali signo in prauis sensibus cauendus  esse monstratur. Posteriores autem in toto dicunt eum esse fugiendum, propterea quia subtiliter decipit innocentes; sed [ed., quod] si adiutorio Domini adhibeatur cautela., nequeunt eius nocere uenenosa.

Reliqui etiam uobis, prestante Domino, si legere uolueritis, homilias predicti Origenis, id est, in Genesi sexdecim, in Exodo duodecim, in Leuitico sexdecim, in Numerorum triginta, in Deuteronomio sermones quatuor, in quibus est minuta nimis et subtilis expositio; in Iesu Naue triginta, in Iudicum nouem; in Ruth uero priscas explanationes nequaquam potui reperire. Nouellas autem uirum religiosissimum presbyterum Bellatorem condere persuasi, qui multa de preconiis huius femine aliarumque  subsequentium duobus libris copiosa laude celebrauit. Quos libros expositionibus Origenis forsitan competenter adiunxi, ut explanatio totius codicis Octateuchi consummato termino clauderetur.

Sed ut textus memorati Octateuchi quodam nobis compendio panderetur, in principiis librorum de uniuersa serie lectionis titulos eis credidimus imprimendos, a maioribus nostris ordine currente descriptos; ut lector utiliter admonitus, salubriter reddatur attentus, et facile unamquamque rem dum querit inueniat, quam sibi cognoscit breuiter indicatam.



CAPUT II. De libro Regum.

In secundo Regum codice, quoniam continui textus  expositionem reperire non potui, quedam frusta disertissimorum uirorum, uelut in uno quodam uestimento contexui, ut membratim possit adunata collectione cognosci, quod sub uno corpore nequaquam potuit inueniri. Primi siquidem uoluminis quatuor homilias Origenis inueni. De quo libro etiam beatus Augustinus ad Simplicianum episcopum Mediolanensem scribens, sex soluit propositas questiones. Quarum prima est de loco ubi ait: Et insiluit Spiritus Domini malus in Saul . Secunda uero questio est eiusdem libri, quomodo dictum sit: Penitet me quod constituerim regem Saul .  Tertia quoque, utrum spiritus immundus qui erat in pythonissa potuisset agere ut Samuel a Saul uideretur, et cum ipso uerba misceret . Quarta est de secundo libro Regum, ubi ait: Intrauit rex Dauid, et sedit ante Dominum . Quinta est de tertio libro Regum, quod ait Elias: O Domine, testis huius uidue cum qua ego habito apud ipsam, et tu male fecisti, occidens filium eius . Sexta est in eodem libro de spiritu mendacii, per quem deceptus est Achab rex . Inuenimus etiam in secundo libro eiusdem sancti Augustini sermonem unum de Absalom, qui patrem suum Dauid ob regni cupiditatem decreuit exstinguere. Reperi etiam de eodem codice beati Augustini tres opinatissimas questiones. Quarum prima ante  omnes est de primo libro Regum, ubi Dauid Goliam expugnauit . Secunda est tertii libri Regum de Elia et uidua Sareptana . Tertia est de quarto libro Regum, ubi Elizeus fontem mortiferum benedixit .

Nam et beatus Hieronymus ad Abundantium scribens, obscurissimas tres alias exposuit questiones. Quarum prima est, cur Dauid, qui ad expugnandum Saul cum Achis Allophylorum rege ultroneus ueniebat, hominem qui eiusdem Saulis mortem postea nuntiauit, occiderit . Secunda est, cur Dauid moriens precepit filio suo Salomoni magistrum militie sue Ioab interficere . Tertia uero questio est de Semei, qui fugienti Dauid intolerabiles maledictionum iniurias, missis etiam lapidibus  irrogauit . In secundo quoque uolumine codicis eiusdem, Origenis unam reperi nichilominus homiliam. In tertio igitur libro antefati codicis sanctus Ambrosius Mediolanensis episcopus sermonem fecit de iudicio Salomonis. De quo loco sanctus quoque Hieronymus dulcissima, sicut solet, explanatione disseruit. Unde etiam et sanctum Augustinum disertissimum comperimus edidisse sermonem; ut miraculum tale relatum dignis constaret auctoribus.

De quo libro etiam memoratus sanctus Hieronymus ad uitalem scripsit episcopum ; quomodo Salomon et Achaz, cum essent in undecimis annorum curriculis constituti, filios genuisse dicantur, quod natura minime probatur habere communis. Nam et sanctus Augustinus in libro Ciuitatis Dei decimo septimo,  titulo quarto, dum inter alia de Regum temporibus facundissimus disputator eloquitur, canticum Anne dilucidauit ex ordine. In Paralipomenon autem libro secundo unam tantum homiliam prolixam Origenis inueni. Que tamen omnia in unius codicis corpore congregaui; ut in uicem commentariorum ad libros ipsos pertinentia  relegatis. Cui codici etiam puros quaterniones adiunxi; ut quod de prefato opere adhuc repertum fuerit, predictis expositionibus aggregetur. In memoratis autem Paralipomenon  libris duobus  quoniam titulos antiquos non reperi, nouos ad precedentium similitudinem locis singulis, ut estimo, consequenter impressi; ut qualicunque obsequio sermonis, deuotionis nostre qualitas potuisset agnosci.



541 CAPUT III. De Prophetis.

Ex omni igitur Prophetarum codice tertio sanctus Hieronymus primum adnotationes faciens, propter tirones et paruulos competenter eos et breuiter explanauit; quos uobis in adnotato nuper codice, Domino  prestante, dereliqui. In quo botryonum formule ex ipsis adnotationibus forsitan competenter apposite sunt; quatenus uinea Domini celesti ubertate completa, suauissimos fructus intulisse uideatur. Maturis autem et aliqua iam meditatione ualentibus, supradictus uir alias copiosas atque plenissimas expositiones, Christo Domino largiente, profudit, Qui Prophetarum abstrusos ac latebrosos sermones, modo per uarietates translationum, modo resolutis enigmatum nodis, ita facit intelligi, ut magnum arcanum celestis Regis humanis sensibus pius doctor aperiat. Nam Isaiam, qui aperte referendo Christi Ecclesieque mysteria, non tam propheta quam euangelista dicendus est, decem et octo libris mirabiliter supradictus sanctus Hieronymus explanauit.

 Ieremiam uero, qui ciuitatis sue ruinas quadruplici fleuit alphabeto, quadraginta quinque homiliis Attico sermone Origenes exposuit. Ex quibus quatuordecim [a 1Kb] translatas inueni, uobisque dereliqui. Quem etiam sanctus Hieronymus uiginti libris commentatus esse monstratur: ex quibus sex tantum nos potuimus inuenire; residuos uero adhuc, Domino iuuante, perquirimus. Ezechielem uero  quatuordecim libris sanctus Hieronymus explanauit. Itemque Daniel  tribus libris a supra memorato sancto Hieronymo noscitur explanatus. Residuos uero duodecim prophetas,  quos uulgus [ed., sermo uulgaris] propter breuitatem librorum suorum minores appellat, uiginti libris supradictus sanctus Hieronymus commentatus esse dignoscitur: id est, Osee libris tribus, Abdiam libro uno, Amos libris tribus, Iel libro uno, Ionam libro uno, Nahum libro uno, Habacuc libris duobus, Sophoniam libro uno, Aggeum libro uno, Zacariam libris tribus, Micheam libris duobus, Malachiam libro uno. De quibus ut nichil relinqueretur ambiguum, nomina quoque eorum quemadmodum Latina lingua  intelligi debeant, etymologiis propriis pulcherrimo decore patefecit.

Sic nobis ager dominicus quasi quibusdam laboriosis mercenariis exaratus, et celesti rore complutus, spiritales fructus, Domino largiente, concessit. Dicitur etiam et sanctus Ambrosius Prophetarum commentaria eloquii soliti dulcedine confecisse, que tamen adhuc nullatenus potui reperire, que uobis magno studio querenda derelinquo, ut expositio multiplicata peritorum copiosam uobis doctrinam et anime felicissimam conferat sospitatem.



CAPUT Iu. De Psalterio.

 Sequitur Psalterium codex quartus, qui nobis primus est in commentatorum [mss. commemoratorum] labore, sed bis binum locum tenet in ordine. Hunc in quibusdam psalmis beatus Hilarius, beatus Ambrosius et beatus Hieronymus, in omnibus tamen beatus Augustinus studiose nimis latiusque tractauit. Ex quibus iam duas decadas, Domino prestante, collegi: a quo  mutuans lumen de lumine, aliqua de ipso, Domino largiente, conscripsi; ut illud in me dictum Mantuani uatis ueraciter impleretur: Et argutos inter strepere anser olores. Ubi nullam causam digressiua [ed., digressi a sua] relatione miscuimus, sed in uicem adnotationum breuiter de singulis locis diximus, quod textus ipsius qualitas expetebat. Quem post tales uiros fortasse,  si aliquis dignatus fuerit relegere, cognoscet  de Scripturis diuinis emanasse, quod doctores secularium litterarum ad sua studia postea transtulerunt. Que nos, ut se locus attulit, Domino iuuante, quantum ualuimus, ni fallor, ostendimus.

Legendus est etiam libellus Athanasii Alexandrine ciuitatis episcopi, quem Marcellino post egritudinem in locum refectionis dulcissime destinauit, qui inscribitur: De libro Psalmorum; ubi diuersa commonens, uirtutem operis ipsius minutissima discussione patefecit, diuersos hominum casus cum suis remediis suauiter introducens. Psalterium est enim quedam celestis sphera, stellis densa micantibus, et  quidam pauo pulcherrimus, qui uelut oculorum orbibus et colorum multiplici et decora uarietate depingitur; paradisus quinetiam animarum, poma continens innumera, quibus suauiter mens humana saginata pinguescat. Quod tamen Psalmorum corpus uniuersum, et in tribus codicibus per quinquagenos psalmos iudicauimus conscribendum, ut iubilei anni quantitas triplicata sancte Trinitatis uotiua nobis remissionis beneficia renuntiaret; et quoniam unus codex onerosus quibusdam fratribus poterat inueniri, tali distributione completa, spem pretiose salutis acciperent, et multi compendia lectionis  salubriter inuenirent. Habeat ergo bibliotheca uestra unum ex his codicem, ad quem recurratis, si uos mendositas fortassis offenderit,  fratrum uero curiositas partibus se expleat distributis.



CAPUT u. De Salomone.

Quintus codex est Salomonis, cuius primum librum, qui appellatur Prouerbia, quadrifaria reperi diuisione partitum: de quibus partibus in prologo eiusdem uoluminis estimaui aliqua commonenda, ut eius intentio predictis complexionibus breuiter innotescat. In quo libro Didymum expositorem in Greca lingua reperimus, qui ab amico nostro uiro disertissimo Epiphanio in Latinum sermonem diligentissime, Domino iuuante, translatus est. Quem Didymum, 542 quamuis carne cecum, merito beatus Antonius  Pater monachorum prophetali lumine uocauit uidentem, quando perspicuo corde conspexit, quod corporeis oculis non ualet intueri. Mirum est enim dicere quantis disciplinis atque artibus audiendo imbutus fuerit, qui ipsos apices quoque litterarum priuatus carnali lumine nequibat inspicere. Quod mihi pene impossibile, fateor, uidebatur esse, cum legerem, nisi de partibus Asie quemdam ad nos uenire Eusebium nomine contigisset, qui se infantem quinque annorum sic cecatum esse narrabat, ut sinistrum eius oculum fuisse excauatum orbis profundissimus indicaret; dexter uero globus uitreo colore confusus, sine uidendi gratia infructuosis nisibus uoluebatur. Hic tantos auctores, tantos libros in memorie sue bibliotheca condiderat, ut legentes  probabiliter admoneret, in qua parte codicis quod predixerat inuenirent. Disciplinas omnes et animo retinebat, et expositione planissima lucidabat. Commonuit etiam tabernaculum templumque Domini ad instar celi fuisse formatum; que depicta subtiliter lineamentis propriis in pandecte Latino corporis grandioris competenter aptaui. De ueste quoque sacerdotali plurima Domini sacramenta texebat, asserens nichil otiose positum, quod non alicuius rei pulcherrimam portaret imaginem. Hoc etiam Iosephum, Origenem et Hieronymum commemorasse in suis opusculis asserebat. Quid plura? Fecit credi de Didymo, quem suo presentabat officio [ed., exemplo]: cuius etiam instructione commonitus, multos codices antiquos reperi, qui apud me habebantur incogniti.  Quem tamen adhuc Nouatiane prauitatis errore detentum, misericordia Domini suffragante, recte fidei credimus illuminatione complendum; ut quem Scripturas suas animo fecit discere, iubeat catholice fidei integritate pollere.

Secundus uero liber Salomonis, qui appellatur Ecclesiastes, a beato Hieronymo potenter expositus est, quem Latino sermone nuncupat Concionatorem, quod loquatur ad populum, et sermo eius non specialiter ad unum, sed ad uniuersos generaliter dirigatur. Ecclesiastes autem noster est Dominus Christus, qui medio pariete destructo, inimicitias carnis euacuans, fecit utraque unum . Hic super omnia sequenda dicit iussa diuina, cuncta mundi istius uanitatem uanitatum esse commemorans. De  quo libro et uictorinus ex oratore episcopus nonnulla disseruit. In Cantico canticorum duabus homiliis expositionem Origenis idem sanctus Hieronymus Latine lingue multiplicator egregius, sua nobis, ut consueuit, probabili translatione prospexit. Quos item Rufinus interpres eloquentissimus, adiectis quibusdam locis usque ad illud preceptum, quod ait: Capite nobis uulpes pusillas exterminantes uineas , tribus libris latius explanauit. Post quos Epiphanius [a 1Kb] antistes Cyprius totum librum Greco sermone uno uolumine sub breuitate complexus est. Hunc nos, ut alios, in Latinam linguam per amicum nostrum uirum disertissimum Epiphanium fecimus, Domino iuuante, transferri. Quapropter predicti libri diligentissimos expositores sub uno codice comprehendi;  ut simul omnes legentibus offerantur, qui tractatores unius uoluminis exstiterunt. Unde etiam et sanctus Ambrosius in libro tertio Patriarcharum, ubi de persona Isaac loquitur, multa salubriter luculenterque disseruit. Sepe dictus autem Pater Hieronymus asserit Sapientie librum, non a Salomone , sed a Philone doctissimo quodam Iudeo fuisse conscriptum, quem pseudographum prenotauit, propterea quod usurpationem nominis portat alterius. Cuius uoluminis expositionem presbyter Bellator octo libris se assumpsisse testatus est, quem cum aliis opusculis eius pariter sustinemus. De quo et Pater Augustinus et sanctus Ambrosius homiliarum nomine nonnulla dixerunt. Dictio nimis suauissima et reuera nominis dignitate resplendens.  Ecclesiasticum uero librum supradictus Hieronymus Iesu filii Sirach esse commemorat, qui Congregator potest Latino sermone uocitari. Sed inter Ecclesiasten et Ecclesiasticum istam Patres posuere distantiam, quod Ecclesiastes ad Christum Dominum solummodo debet referri; Ecclesiasticus uero cuicunque iusto predicatori potest absolute congruere, qui Ecclesiam Domini sanctissimis solet monitis congregare. Quod librum utique presentem fecisse manifestum est, quem propter excellentiam uirtutum suarum appellat , id est uirtutum omnium capacem. Cuius tanta claritas tantaque Latinitas est, ut sibi textus ipse commenta sint. Atque utinam quam cito mente capitur, tam facile actuum qualitate reddatur. Quibus libris, iuuante  Domino, capitula insignire curauimus, ne in tam necessaria lectione  confusa tironis nouitas linqueretur.



CAPUT uI. De Hagiographis.

Sequitur Hagiographorum codex sextus, habens libros octo, qui in capite suo continet Iob preclarum patientie gloriosumque documentum. Quem labore beati Hieronymi Latina lingua, sicut et alia multa  cautissime translatum expositumque promeruit: cuius explanationibus actum est, ut, sicut Dominus de ipso testari dignatus est, inculpabiliter cuncta locutus fuisse doceatur. Quanta enim liber ille continet suauia sacramenta uerborum, sicut beatus Hieronymus dicit in epistola quam dirigit ad Paulinum ? Prosa incipit, uersu labitur, pedestri sermone finitur, omnesque leges dialectice propositione, assumptione, confirmatione, conclusione determinat. Quod si ita est, nec aliter esse potest quam quod tanti uiri celebrat auctoritas, ubi sunt qui dicunt artem dialecticam a Scripturis sanctissimis non cepisse? Singula in eo uerba plena sunt enigmatibus, propositionibus et questionibus sacris; et  resurrectionem  carnis sic prophetat, ut nullus de ea uel manifestius, uel cautius aliquid scripsisse uideatur. Sic enim ait: Scio quod Redemptor meus uiuit, et in nouissimo die de terra surrecturus sum; et rursus circumdabor pelle mea, et in carne mea uidebo Deum Saluatorem meum: quem uisurus sum ego 543 ipse, et oculi mei conspecturi sunt, et non alius; reposita est hec spes mea in sinu meo . Sanctus quoque Augustinus in eodem libro adnotationes faciens, eum solita curiositate tractauit. Quidam etiam est anonymus, ex cuius stylo beatum esse suspicamur Hilarium, qui commenta libri ipsius conscripsit in ordinem. Que si legatis attente, poterunt uos diligenter instruere. Magnus plane liber Iob, et in solamen humani generis utilitatemque conscriptus, quando sanctus uir tanta et  talia pertulisse monstratus est, ut leuia sibi unusquisque peccator faciat, quecunque se sustinere cognoscit.

Tobie autem in libris quinque, Esther in libris sex, Iudith in libris septem, et Machabeorum in libris decem, expositio in Latinum sermonem predicti Bellatoris presbyteri, ut preualet, labore collecta est. Quorum tamen librorum titulos sub breuitate collegi, quando instructionis non minimum creditur esse compendium res fusas latissime paucis sermonibus indicare. His enim remediis lectoris animus introductus saluberrimam Scripturarum seriem prouocatus excurrit. Sed eos, licet historici sint, et planissima relatione fundantur, tamen propter uirtutes excellentissimas morum conscriptos  esse cognoscite; ut patientiam, ut spem, ut caritatem, ut etiam in feminis fortitudinem, ut pro Deo contemptam presentis seculi uitam, uel cetera que illic uirtutum genera, Domino prestante, floruerunt, nostris animis competenter infunderent.

In Esdre uero libris duobus Greco sermone singulas homilias expositas Origenis inueni, que eiusdem religiosi uiri Bellatoris labore translate sunt. Nam et sanctus Ambrosius in libro Patriarcharum, ubi de persona Ioseph [ed., Esdre] ipse loquitur,  secundum librum Machabeorum exempli causa commemorat: cuius maximam partem, ad demonstrandam tolerantiam, eloquentie sue dulcissimo liquore patefecit. Libri uero Machabeorum a supradicto amico nostro Bellatore sedula expositione, Domino iuuante, confecti sunt: ne tam magna lectio inexplanata forsitan linqueretur, que nobis tot uirtutum exempla declarauit.



CAPUT uII. De Euangeliis.

Septimus igitur codex Scripture diuine, qui est Noui Testamenti primus, nobisque dedit adorabile principium ac uitale remedium, quatuor euangelistarum superna luce resplendet. Quorum omnium propria  discutiens sanctus Hieronymus diligenti cura disseruit; que in uno uolumine comprehendi, ne legentis intentio diuisis codicibus tardaretur [ed., traheretur]. Mattheum beatus Hieronymus iterum bis binis libris exposuit, quem etiam sanctus Hilarius in uno uolumine declarauit: de quo et uictorinus ex oratore episcopus nonnulla disseruit. Lucam sanctus Ambrosius mirabiliter explanauit. Ioannem beatus Augustinus copiosa et insigni expositione lucidauit; qui etiam de Concordia euangelistarum quatuor libros subtilissima nimis et necessaria disputatione complexus est. Eusebius quoque Cesariensis Canones euangelicos compendiosa breuitate collegit; ut in quibus locis communia dicunt, in quibus propria tangunt, uerissima distinctione monstraret: ubi  quanta est plenitudo fidei, tanta floret et diuersorum tractantium doctrina mirabilis.



CAPUT uIII. De Epistolis apostolorum.

Octauus codex canonicas Epistolas continet apostolorum. Sed in Epistolis tredecim sancti Pauli adnotationes conscriptas in ipso initio mee lectionis inueni, que in cunctorum manibus ita celebres habebantur, ut eas a sancto Gelasio papa urbis Rome doctissimi uiri studio dicerent fuisse conscriptas. Quod solent facere [a 1Kb] qui res uitiosas cupiunt gloriosi nominis auctoritate defendere; sed nobis ex precedentibus lectionibus diligenti rectractatione patuerunt subtilissimas quidem esse ac breuissimas  dictiones, sed Pelagiani erroris uenena illic esse seminata. Et ut procul a uobis fieret error hereticus, Epistolam ad Romanos qua potui curiositate purgaui, reliquas in chartaceo codice conscriptas uobis emendandas reliqui. Quod facile subiacebit, quando precedenti exemplo audacior redditur sequentis imitatio. Sed inter has sollicitudines grauiter estuatus, quemdam anonymum codicem subnotatum diuina reperi prouisione collatum, qui tredecim Epistolas sancti Pauli non ignobili adnotatione tractauit. Hic diligenter excussus [mss. excursus], secundum uobis  ac securum genus commentorum, Domino largiente, prestabit.

Ad Hebreos uero Epistolam, quam sanctus Ioannes Constantinopolitanus episcopus triginta quatuor homiliis Attico sermone tractauit, Mutianum uirum disertissimum transferre fecimus in Latinum, ne Epistolarum ordo continuus indecoro termino subito rumperetur. In Epistolis autem canonicis Clemens Alexandrinus presbyter, qui et Stromateus uocatur, id est, in Epistola sancti Petri prima, sancti Ioannis prima et secunda, et Iacobi quedam Attico sermone declarauit. Ubi multa quidem subtiliter, sed aliqua incaute locutus est; que nos ita transferri fecimus in Latinum, ut exclusis quibusdam offendiculis, purificata doctrina eius securior potuisset hauriri.  Sanctus quoque Augustinus Epistolam Iacobi apostoli solita diligentie sue curiositate tractauit, quam uobis in membranaceo codice scriptam reliqui. Sed cum de reliquis canonicis Epistolis magna nos cogitatio fatigaret, subito nobis codex Didymi Greco stylo conscriptus in expositionem septem canonicarum Epistolarum, Domino largiente, concessus est, qui ab Epiphanio uiro disertissimo, Diuinitate iuuante, translatus est. In Epistola uero prima beati Ioannis sanctus Augustinus decem sermonibus multa et mirabiliter de caritate disseruit.

Tertium uero codicem reperi Epistolarum sancti Pauli, qui a nonnullis beati Hieronymi adnotationes breuissimas dicitur continere, quem uobis pariter, Christo largiente, dereliqui. Post hec uero tria paria  que diximus, commentorum, Petrus abbas Tripolitane prouincie, sancti Pauli 544 Epistolas, exemplis opusculorum beati Augustini, subnotasse narratur; ut per os alienum sui cordis declararet arcanum: que ita locis singulis competenter aptauit, ut hoc magis studio beati Augustini credas esse perfectum. Mirum est enim sic alterum ex altero dilucidasse; ut nulla uerborum suorum adiectione permixta, desiderium cordis proprii complesse uideatur, qui uobis inter alios codices, diuina gratia suffragante, de Africana parte mittendus est. Sic totus ordo Epistolarum canonicarum tam sancti Pauli quam diuersorum apostolorum Domini fauore completus est. Dicitur etiam et beatum Ambrosium subnotatum codicem Epistolarum omnium sancti Pauli  reliquisse suauissima expositione completum; quem tamen adhuc inuenire non potui, sed diligenti cura perquiro.

Dicte sunt igitur adnotationes Epistolarum a nonnullis breuiter comprehense. Nunc per ordinem dicamus  qui eas latius exponere maluerunt; ut illud datum inchoantibus, hoc reseruatum uideatur esse perfectis. Sancti Pauli prima omnium et admirabilior destinata cognoscitur ad Romanos, quam Origenes uiginti libris Greco sermone declarauit; quos tamen supradictus  Rufinus in decem libros redigens, adhuc copiose transtulit in Latinum. Sanctus uero Augustinus ipsam Epistolam inchoauerat exponendam, in cuius tantum salutatione unum librum se profudisse commemorat, et  operis ipsius magnitudine ac labore deterritus, in alia faciliora deflexus est. Qui etiam scribens ad Simplicianum episcopum Mediolanensem, sublimes et exquisitas de eadem epistola tractauit aliquas questiones, quas nos predicto codici iudicauimus inserendas, ne dum expositio diuisa queritur, legentis intentio noxie differatur.

Ad Galatas autem idem sanctus Augustinus latius explanauit, de qua et sanctus Hieronymus tribus libris expositionem tetendit. Idem Pater Hieronymus  tribus libris Epistolam ad Ephesios diligenter aperuit. Ad Titum quoque expositionem uno uolumine comprehendit. Ad Philemonem etiam uno libro patefecit. Residuas uero Epistolas sancti Pauli, id est, ad Corinthios duas, ad Thessalonicenses duas, ad Colossenses unam, ad Timotheum duas, sanctus Hieronymus dicitur explanasse. Unde multa pars scientie tribuitur, cum prouenerit ignorantibus nosse quod querant. Quas tamen continuo de diuersis partibus, ubi direximus inquirendas, suscepturos nos esse Domini miseratione confidimus; et ideo studiose sustinere debemus, quod nobis transmittendum esse cognouimus. Eoque fiat, ut si cuicunque uestrum, antequam ueniant, aliquid eorum fortassis occurrerit, studeat diligenti cura transcribere  et predictis expositoribus aggregare; quatenus, iuuante Domino et labore uestro, monasterii bibliotheca proficiat, quibus tanta noscuntur esse preparata. Quod si forsitan senectus nostra, priusquam hec compleantur, iussione Domini cum remissione peccatorum  uotiuo fine transierit, ad uos  quandoque res sperata perueniet. Commemoratas tamen Epistolas a Ioanne Chrysostomo expositas Attico sermone, in suprascripto octauo armario dereliqui, ubi sunt Greci codices congregati; ut si Latina non potuerint latiora commenta procurari, de istis subinde transferatur, quod plenissimam poterit prestare notitiam; quatenus in omnibus septuaginta uno libris canonicis, sicut a sancto Patre Augustino noscitur comprehensum  , antiquorum expositiones, Domino largiente, uelut spiritalia poma Paradisi sumenda uestris epulis offerantur.

Quod si in his que dicta sunt aliqua fortasse loca dubia sint relicta, nec explanatione planissima [mss. plenissima] satisfacere potuerint, nequaquam uobis modernos expositores interdico. Caute tamen querendos esse catholicos, quoniam accessu temporum multis nouiter gratia Diuinitatis infunditur, que forsitan priscis doctoribus celata monstratur.



CAPUT IX. De Actibus apostolorum et Apocalypsi.


Nonus igitur codex Actus apostolorum et Apocalypsin noscitur continere: quoniam et hec quoque Apocalypsis, id est reuelatio, probatur Ioannis apostoli. Sed in Actibus apostolorum sancti Ioannis episcopi Constantinopolitani in Greco sermone commenta reperimus, que amici nostri in duobus codicibus quinquaginta quinque homiliis, iuuante Domino, transtulerunt. Apocalypsis uero, que studiose legentium animos ad supernam contemplationem deducit, et facit mente cernere quod angeli uidendo beati sunt, sancti Hieronymi expositione conspicua est: de quo libro et uictorinus sepe dictus episcopus difficillima quedam loca breuiter tractauit. uigilius  quoque Afer antistes de mille annorum intelligentia que in predicta Apocalypsi continetur, unde magna questio nonnullis oboritur, plenissima et diligenti narratione disseruit. Ticonius etiam Donatista in eodem uolumine quedam non respuenda subiunxit, quedam uero uenenosi dogmatis sui feculenta permiscuit. Cui tantum in bonis dictis , in malis , quantum transiens ualui reperire  competenter affixi. Quod et uobis similiter in suspectis expositoribus facere suademus, ne lectoris animus fortasse turbetur nefandi dogmatis permixtione confusus.

De quo uolumine sanctus quoque Augustinus in libris Ciuitatis Dei plura prestantius et diligenter aperuit. Nostris quoque temporibus Apocalypsis  predicta beati episcopi Primasii antistitis Africani studio minute ac diligenter quinque libris exposita est: quibus etiam liber unus, Quid faciat hereticum, cautissima disputatione subiunctus est; que in templo Domini sacrata donaria sanctis altaribus offerantur. Sed quoniam diximus expositores quantos uel inuenire priscos potuimus, uel nuper per amicos nostros de Greca lingua transferri, uel noua cudi fecimus: nunc de sex modis intelligentie aliquid disseramus, ut sepius illuc redeuntes, pestiferos uitemus errores.



545 CAPUT X. De sex modis intelligentie.

Primum est post huius operis instituta, ut ad introductores Scripture diuine, quos postea referemus  [mss. reperimus], sollicita mente redeamus, id est, Ticonium Donatistam, sanctum Augustinum de Doctrina Christiana, Hadrianum, Eucherium et Iunilium [a 1Kb] quos sedula curiositate collegi; ut quibus erat similis intentio, in uno corpore adunati codices clauderentur. Qui modos elocutionum explanationis causa formantes, per exemplorum diuersas similitudines intelligi faciunt, que prius clausa manserunt.

Quod si ab introductoribus fortasse aliqua pretermissa sunt, tunc librorum expositores sedulo requiramus,  et aperire nobis incipiunt, que prius clausa manserunt. Deinde studiosissime legamus catholicos magistros, qui propositionibus factis soluunt obscurissimas questiones. Quinto, per [mss. post] libros singulos atque epistolas diuersorum Patrum, loca precipua, que exempli causa commemorant, diligenti cura notanda sunt. Ita fit, ut diuersorum catholicorum libri commodissime perlegantur, quando et intentiones suas decenter aperiunt, et ex incidentibus apud illos questionibus nobis notitia magna prestatur. Postremo, collocutio peritissimorum seniorum crebrius appetatur, quorum confabulatione subito, quod non opinabamur, aduertimus; dum nobis studiose referunt, quod longis etatibus suis discere potuerunt. Utile est enim per  istos sex modos intelligentie studiosa uoluntate discurrere potius quam irreligioso stupore torpere.



CAPUT XI. De quatuor synodis receptis.

Dicamus nunc quemadmodum uniuersalia sanctaque concilia fidei nostre salutaria sacramenta solidauerint; ut ibi cognoscentes uere religionis arcanum, pestiferos uitemus errores. Primo loco Nicena synodus legitur constituta, deinde Constantinopolitana, tertia Ephesina prior, quarta Chalcedonensis. Quas merito sancta probat Ecclesia; que tanta fidei nostre lumina prestiterunt, ut in nullum peruersitatis scopulum  cecatis mentibus incidere [ed., incedere] debeamus.  Nam sanctissimi Patres iniuriam recte fidei non ferentes, regulas quoque ecclesiasticas ibidem statuere maluerunt, et inuentores nouarum heresum pertinaces diuino gladio perculerunt, decernentes nullum ulterius debere nouas incutere questiones; sed probatorum ueterum auctoritate contentos, sine dolo et perfidia decretis salubribus obedire. Sunt enim nonnulli qui putant esse laudabile, si quid contra antiquos sapiant, et aliquid noui, unde perire uideantur, inueniant.

Chalcedonensis autem synodi testis est codex Encyclius, qui eius reuerentiam tanta laude concelebrat, ut sancte auctoritati merito iudicet comparandam. Quem codicem , id est totius orbis Epistolarium, a uiro disertissimo Epiphanio fecimus in Latinum  de Greco sermone conuerti. Sed quoniam sacras litteras in nouem codicibus cum introductoribus, et pene cum omnibus Latinis expositoribus suis, ut dictum [mss., datum] est, Domino iuuante, collegimus, nunc uideamus quemadmodum lex diuina tribus generibus diuisionum a diuersis Patribus fuerit intimata, quam tamen ueneratur et concorditer suscipit uniuersarum Ecclesia regionum.



CAPUT XII. Diuisio Scripture diuine secundum Hieronymum.

Auctoritas diuina secundum sanctum Hieronymum in Testamenta duo ita diuiditur, id est, in uetus et Nouum. In Legem, id est, Genesim, Exodum, Leuiticum, Numerorum, Deuteronomium. In Prophetas,  qui sunt Iesu Naue, Iudicum, Ruth, Samuel, Isaias, Ieremias, Ezechiel, Daniel, libri duodecim prophetarum. In Hagiographos, qui sunt Iob, Dauid, Salomon, Prouerbia, Ecclesiasticus, Canticum canticorum. uerba dierum, id est, Paralipomenon, Esdras, Esther. In Euangelistas, qui sunt Mattheus, Marcus, Lucas, Ioannes. Post hos sequuntur Epistole apostolorum, Petri due, Pauli quatuordecim, Ioannis tres, Iacobi una, Iude una, Actuum apostolorum Luce liber unus, et Apocalypsis Ioannis liber unus.

Sciendum est plane sanctum Hieronymum ideo diuersorum translationes legisse atque correxisse, eo quod auctoritati Hebraice nequaquam eas perspiceret consonare. Unde factum est ut omnes libros ueteris Testamenti diligenti cura in Latinum sermonem  de Hebreo fonte transfunderet, et ad uiginti duarum litterarum modum, qui apud Hebreos manet, competenter adduceret; per quas omnis sapientia discitur, et memoria dictorum in euum scripta seruatur. Huic etiam adiecti sunt Noui Testamenti libri uiginti septem, qui colliguntur simul quadraginta nouem. Cui numero adde omnipotentem et indiuisibilem Trinitatem, per quam hec facta, et propter quam ista predicta sunt, et quinquagenarius numerus indubitanter efficitur; qui ad instar iubilei anni magna pietate beneficii debita relaxat, et pure penitentium peccata dissoluit. Hunc autem pandecten propter copiam lectionis minutiore manu in quaternionibus quinquaginta tribus estimauimus conscribendum, ut quod lectio copiosa tetendit, scripture  densitas adunata contraheret. Meminisse autem debemus memoratum Hieronymum omnem translationem suam in auctoritate diuina  propter simplicitatem fratrum colis et commatibus ordinasse; ut qui distinctiones secularium litterarum comprehendere minime potuerunt, hoc remedio suffulti, inculpabiliter pronuntiarent sacratissimas lectiones.



546 CAPUT XIII. Diuisio Scripture diuine secundum Augustinum.

Scriptura diuina secundum beatum Augustinum in Testamenta duo ita diuiditur, id est in uetus et Nouum. In historia sunt libri uiginti duo, id est, Moysi libri quinque, Iesu Naue liber unus, Iudicum liber unus, Ruth liber unus, Regum libri quatuor, Paralipomenon  libri duo, Iob liber unus, Tobie liber unus, Esther liber unus, Iudith liber unus, Esdre libri duo, Machabeorum libri duo. In Prophetis libri uiginti duo, Dauid Psalmorum [ms. Aud., Psalterium] liber unus, Salomonis libri quatuor, Iesu filii Sirach liber unus. Prophete maiores quatuor, id est, Isaias, Ieremias, Ezechiel, Daniel; et minores duodecim, id est, Osee, Iel, Amos, Abdias, Ionas, Micheas, Nahum, Habacuc, Sophonias, Zacarias, Aggeus, Malachias. In Epistolis apostolorum uiginti una, id est, Pauli apostoli ad Romanos una, ad Corinthios due, ad Galatas una, ad Ephesios una, ad Philippenses una, ad Thessalonicenses due, ad Colossenses una, ad Timotheum due, ad Titum una, ad Philemonem  una, ad Hebreos una; Petri due, Ioannis tres, Iude una, Iacobi una. In Euangeliis quatuor, id est, secundum Mattheum, secundum Marcum, secundum Lucam, secundum Ioannem. In Actibus apostolorum liber unus. In Apocalypsi liber unus. Beatus igitur Augustinus secundum prefatos nouem codices, quos sancta meditatur Ecclesia, secundo libro  de Doctrina Christiana, Scripturas diuinas septuaginta unius librorum calculo comprehendit: quibus [ed., cui] cum sancte Trinitatis addideris unitatem, fit totius libri competens et gloriosa perfectio.



CAPUT XIu. Diuisio Scripture diuine secundum antiquam translationem et secundum Septuaginta.


Scriptura sancta secundum antiquam translationem in Testamenta duo ita diuiditur, id est, in uetus et Nouum. In Genesim, Exodum, Leuiticum, Numerorum, Deuteronomium, Iesu Naue, Iudicum, Ruth, Regum libros quatuor, Paralipomenon libros duos, Psalterii librum unum, Salomonis libros quinque, id est, Prouerbia, Sapientiam, Ecclesiasticum, Ecclesiasten, Canticum canticorum, Prophetas, id est, Isaiam, Ieremiam, Ezechielem, Danielem, Osee, Amos, Micheam, Iel, Abdiam, Ionam, Nahum, Habacuc, Sophoniam, Aggeum, Zacariam, Malachiam [a 8Kb] , qui et Angelus, Iob, Tobiam, Esther, Iudith, Esdre duos, Machabeorum duos. Post hec sequuntur Euangeliste quatuor, id est, Mattheus,  Marcus, Lucas, Ioannes, Actus apostolorum, Epistole Petri ad gentes, Iude, Iacobi ad duodecim tribus, Ioannis ad Parthos, Epistole Pauli ad Romanos una, ad Corinthios due, ad Galatas una, ad Philippenses una, ad Colossenses una, ad Hebreos una, ad Thessalonicenses due, ad Timotheum due, ad Titum una, ad Philemonem una, Apocalypsis Ioannis.

Tertia uero diuisio est inter alias in codice grandiore, littera clariore [ed., grandiore] conscripto, qui habet quaterniones nonaginta quinque: in quo septuaginta Interpretum translatio ueteris Testamenti in libris quadraginta quatuor continetur. Cui subiuncti sunt Noui Testamenti libri uiginti sex, fiuntque simul libri septuaginta: in illo palmarum numero  fortasse presagati, quas in mansione Elim inuenit populus Hebreorum . Hic textus multorum translatione uariatus  Patris Hieronymi diligenti cura emendatus, compositusque relictus est. Ubi nos omnia tria genera diuisionum iudicauimus affigenda, ut inspecta diligenter atque tractata, non impugnare, sed inuicem se potius exponere uideantur. Unde licet multi Patres, id est, sanctus Hilarius Pictauiensis urbis antistes, et Rufinus presbyter Aquileiensis, et Epiphanius episcopus Cypri, et synodus Nicena,  et Chalcedonensis non contraria dixerint, sed diuersa; omnes tamen per diuisiones suas libros diuinos sacramentis competentibus aptauerunt. Sicut et in Euangelistarum Concordia probatur effectum: ubi una quidem est fides rerum, sed ratio diuersa sermonum. Sed quoniam predictus Pater Augustinus in libro secundo  memorati operis, id est de Doctrina Christiana commonet, ita dicens: Latini codices, id est, ueteris Nouique Testamenti, si necesse fuerit, Grecorum auctoritate corrigendi sunt, unde ad nos post Hebreum fontem translatio cuncta peruenit. Ideoque uobis et Grecum pandecten reliqui comprehensum in libris septuaginta quinque, qui continet quaterniones nonaginta in armario supra dicto octauo: ubi alios Grecos diuersis opusculis  necessarios congregaui, ne quid sanctissime instructioni uestre necessarium deesse uideretur. Qui numerus duobus miraculis consecratur; nam et septuaginta quinque anime de terra Chanaan cum patriarcha Iacob fines Aegyptios intrauerunt ; et septuaginta quinque Abraham fuit annorum, quando promissionem Domini letus accepit . Restat nunc ut dicere festinemus quemadmodum in Scripturis diuinis librariorum uitia corrigere debeamus; nam quid prodest multas transcurrere lectiones, et ea que sunt probabiliter corrigenda nescire?



CAPUT Xu. Sub qua cautela relegi debeat celestis auctoritas.

 uos igitur, qui diuinarum et secularium litterarum cognitione polletis, et scientia uobis est ab usu communi reperire quod dissonat, tali modo sacras percurrite lectiones; a paucis enim doctisque faciendum est, quod simplici et minus erudite congregationi noscitur esse preparandum. Quapropter prius introite diligenter, et sic scriptorum delicta corrigite, ne iuste arguamini, si precipitanter alios emendare tentetis. Istud enim genus emendationis  ualde pulcherrimum est, et doctissimorum hominum negotium gloriosum. Imprimis igitur 547 idiomata Scripture diuine nulla presumptione temeretis [ed., temnetis], ne cum ad intellectum communem, que dicta sunt, trahere cupitis , celestium uerborum puritas dissipetur. Idiomata enim legis  diuine dicuntur proprie locutiones, quas communis usus non habere cognoscitur; ut est illud: Secundum innocentiam manuum mearum ; uel: De uultu tuo iudicium meum prodeat . Auribus percipe lacrymas meas . Et, Effundite coram illo corda uestra . Adhesit anima mea post te . Multiplicasti locupletare eam. Ibi letabimur in idipsum . Et inclinauit ex hoc in hoc . Misit Moysen seruum suum, et Aaron, quem dilexit ipsum . Defecerunt oculi mei in  eloquium tuum . Fiat manus tua, ut saluum me faciat . Hec et his similia que nimis putantur uel probantur esse numerosa, licet communis usus refugiat, tamen, ne dissipare liceat, auctoritas illa procul dubio sancta commendat. Quod si enucleatius [ed., ea latius] hec nosse desideratis, legite sancti Augustini septem libros de Modis locutionum quos fecit de quinque libris Moysi, et uno Iesu Naue, et altero Iudicum, et tunc de tali re poteritis abundantissima largitate satiari. In sequenti uero auctoritate uobis similia reperire copiosissime subiacebit.

Hebrea uero quedam nomina hominum uel locorum nulla declinatione frangatis; seruetur in eis lingue sue decora sinceritas. Illas tantum litteras commutemus  que uocabuli ipsius possunt exprimere qualitatem, quoniam interpretationem nominis sui unumquodque eorum magno sacramento rei alicuius constat appositum: ut est Seth, Enoch, Lamech, Ne, Sem, Cham, et Iaphet, Aaron, Dauid, et his similia. Locorum autem nomina, ut est Sion, Oreb, Geon, Hermon, uel his similia, pari deuotione linquamus.

Tertio res que in bono et in malo ponuntur, non sunt ullatenus temerande, ut mons, leo, cedrus, catulus leonis, clamor, homo, fructus, calix, uitulus, pastor, thesaurus, uermis, canis, et his similia. Nec illa nomina mutanda sunt, que pro aliis nominibus apponuntur, ut Satanas, qui a recto calle discedit. Manus lauare significat non esse participem. Quod pedes pro actu ponuntur. Quod frequenter exspectationem  pro spe ponit. Semel, pro incommutabili sententia denuntiatur. Iurare Dominum [ed., Deum], pro confirmare dicitur. Ista enim nobis ab expositoribus aperienda desideremus, non aliquid eorum sacrilega uoluntate truncemus. Nec illa uerba tangenda sunt, que interdum contra artem quidem humanam posita reperiuntur, sed auctoritate multorum codicum uindicantur; corrumpi siquidem nequeunt que, inspirante Domino, dicta noscuntur; ut est: Obliti non sumus te . Et illud: uiri sanguinum et dolosi . Fabricatus est templum. Et, radetur caput suum . Et, inflabitur uentrem pro, inflabitur uentre. Et, Protulerunt exploratores pauorem terre, quam explorauerant eam. uir, si preuaricata fuerit uxor eius . Et: Imponent super altare omnia uasa eius, in quibus ministrant in ipsis . Terra, in qua habitant in ea . Et: De manu canis unicam meam . Et: Flumina plaudent manibus in se . Tunc exsultabunt omnia ligna siluarum .

Et quoniam interdum casus generaque nominum uel temporum humanis regulis nequeunt conuenire, sed tamen eorum usum ecclesiasticus consensus amplectitur, duorum uel trium priscorum emendatorumque codicum auctoritas inquiratur [scriptum est enim: In ore duorum uel trium testium stabit omne uerbum ], et presumi non liceat  quod diuino uindicatur eloquio, ut est in psalmo uigesimo primo: Populo qui nascetur, quem fecit Dominus ; et illud Euangelii: Euntes docete omnes gentes, baptizantes eos in nomine Patris, et Filii, et Spiritus sancti . Similiter et in centesimo quadragesimo tertio psalmo: Beatus populus cuius est Dominus Deus eorum ; et his similia.

Regulas igitur elocutionum Latinarum, id est [forte, ut est], quadrigam Messii omnimodis non sequaris, ubi tamen priscorum codicum auctoritate conuinceris. Expedit enim interdum pretermittere humanarum formulas dictionum, et diuini magis eloquii custodire mensuram. In prosa caput uersus heroici finemque non corrigas, id est, quinque longas totidemque breues  non audeas improbare; trocheum triplicem laudabilis neglectus abscondat; iotacismos et hiatus uocalium omnino derelinque, quoniam hic locum habere non possunt, que doctores litterarum liberalium regulariter custodire noscuntur. Istud enim inter humanas dictiones conuenit precaueri, in diuinis autem eloquiis tales compositiones nullatenus accusantur. Maneat ubique incorrupta locutio, que Deo placuisse cognoscitur, ita ut fulgore suo niteat, non humano desiderio carpenda subiaceat. Hec enim et simplices suauiter instruit, et doctos pro sua reuerentia decenter delectat.

Post superiorem igitur diuisionem, ubi diximus idiomata legis diuine non esse tangenda, uel cetera que sequuntur, locus admonet more maiorum hanc  quoque ponere subdiuisionem, ut ad particulas partium distinctius uenire debeamus. Unde enim doctissimus Aristoteles suas ad liquidum perducere [ed., producere] potuisset, nisi diuisionum et subdiuisionum, iterumque particularium diuisionum ordine custodito cuncta tractasset? Quem secuti nunc dicimus in quibus litteris sunt librariorum uitia corrigenda. In uerbis que accusatiuis et ablatiuis prepositionibus seruiunt, situm motumque diligenter obserua, quoniam librarii grammatice artis expertes, ibi maxime probantur errare. Nam si m litteram inconuenienter addas aut demas, dictio tota confusa est. Casus uero nominum, exceptis monoptotis declinationesque uerborum que defectiua non sunt, totasque partes orationis  considera diligenter, suisque locis aptata custodi: ne locutionis ordine permixto, totum  possideat indecora confusio. B pro u, u pro b, o pro u, n pro m, contra orthographie precepta uitiose positas non relinquas. Aspirationem uero superfluam deme aut adiice competenter. Casus nominum temporaque uerborum, ubi tamen permitteris, custodi diligenter. Reperies enim frequenter in auctoritate consuetudini dissona, que tibi non liceat immutare. Sed in his emendatorum codicum seruetur exemplum. Cetera uero que sunt male presumpta recorrige: quoniam antiquarii [a 1Kb] exinde potius probantur offendere, dum elocutioni Latine lingue  nesciunt seruire disposite. AE in fine aduerbii 548 non relinquas; e iterum casui genitiuo non subtrahas. Multa etiam respectu euphonie propter subsequentes litteras probabiliter immutamus, ut illuminatio, irrisio, immutabilis, impius, improbus. G litteram a narratione tolle superfluam; a gnaro enim, id est scito seu perito uenit nominis ista compositio. Quod, cum pronomen est, per d, non per t litteram; cum uero aduerbium numeri est, per t litteram, non per d scribendum est. Quicquam, magis in prima syllaba c ponendum est quam d, propter euphoniam, quam precipimur sequi. Quid plura? secundum regulas artigraphorum, que tamen sunt emendanda percurre, ne articulate uocis pulchra modulatio, peregrinis litteris maculata, absona potius  et indecora reddatur.

Orthographos priseos frequenter relege, quos ego inferius titulo trigesimo, qui de antiquariis legitur, propter notitiam librariorum utiliter instruendam, deflorandos esse iudicaui, et extrinsecus huic libro de Orthographia titulum dedi. Ita contigit ut et istud studioso prosit legere, ubi cognoscit que in Scripturis sanctis minime debeat uiolare; et illud necessario latius discitur, ubi generaliter presumpta uitia corrigantur. Quod si tamen aliqua uerba reperiuntur absurde posita, aut ex his codicibus quos beatus Hieronymus in editione Septuaginta Interpretum emendauit, uel quos ipse ex Hebreo transtulit, intrepide corrigenda sunt; aut, sicut beatus Augustinus ait, recurratur ad Grecum pandecten, qui  omnem legem diuinam dignoscitur continere collectam; uel quibus possibile fuerit, Hebream scripturam, uel eius doctores requirere non detrectent. Decet enim ut unde ad nos uenit salutaris translatio, inde iterum redeat decora correctio. Merito enim patribus nostris de hac re maxima cura fuit, ne tunica Domini Saluatoris, quam truculentis militibus scindere non licuit, lectoribus subiaceat imperitis. Audiat Spiritus sanctus sincerissima que donauit, recipiat ille beata que contulit. Tunc nos fideles sibi esse cognoscit, si dicta ipsius nulla presumptione carpamus. Nam quemadmodum saluari uolumus, si  remedium salutare pro nostra uoluntate corrumpamus?

Sed ut in his omnibus addere uidearis ornatum,  posituras, quas Greci uocant, id est puncta breuissima, pariter et rotunda, et planissima  singulis quibusque pone capitibus, preter translationem sancti Hieronymi, que colis et commatibus ordinata consistit: quoniam illustrem et planissimam faciunt orationem, quando suis locis  aptata resplendent. Quale est enim inoffenso gradu per sensus ire sanctissimos, uenasque preceptorum saluberrimas subtiliter introire, terminos suos modulate uoci competenter affigere, totamque dictionem sic per membra diuidere, ut suis partibus considerata pulchrescant? Nam si corpus nostrum indiget per membra cognosci, cur lectio, cum suis partibus uideatur esse distincta, confusa relinquitur? Iste siquidem  positure seu puncta, quasi quedam uie sunt sensuum, et lumina dictionum, que sic lectores dociles faciunt, tanquam si clarissimis expositoribus imbuantur. Prima est media, secunda subdistinctio, tertia plena; quas a maioribus nostris ideo constat inuentas, ut spiritus longa dictione fatigatus, uires suas per spatia discreta [ed., decreta] resumeret. Quas si mauis cupidus lector agnoscere, Donatum lege, qui te possit de hac re breui compendio diligenter instruere. Has dictiones in Psalterio archetypo nos posuisse retinemus, cuius obscuritates talibus remediis ex maxima parte, Domino prestante, lucidauimus. Ita septenarius numerus ab utraque parte completus est, ut a quibus rebus abstineamus, et quas res in auctoritate emendare presumamus  euidenter appareat. Quod si tamen hoc desiderium alio modo potuerit adiuuari, adiiciatur studiis uestris, ne more humanitatis nos aliquid necessarium pretermisisse uideamur.

Nunc quemadmodum extra auctoritatem reliquas lectiones debeamus emendare, dicendum est. Commentaria legis diuine, epistolas, sermones, librosque priscorum unusquisque emendator sic legat, ut correctiones eorum magistris consociet secularium litterarum. Et ubicunque paragrammata in disertis hominibus reperta fuerint, intrepidus uitiosa recorrigat: quoniam uiri supradicti sic dicta sua composuisse credendi sunt, ut regulas artis grammatice quas didicerant, custodiisse iudicentur. Epistole quoque Patrum, sermones et libri diuersorum, nec  non et homilie, uel cum hereticis altercationes fidelium  magno studio relegantur; quatenus in Ecclesia Domini quasi quibusdam lampadibus competenter accensis, totum nitidum, totum splendidum  colluceat. Si quid tamen in eis ad Scripturas diuinas exponendas conueniens inuenitur, non dubitetis sociare uoluminibus diuinis, sicut et nos in libris Regum fecisse cognoscimur. Multa enim reperiuntur a probatissimis hominibus per occasionem alterius operis latius de libris dicta diuinis, que auctoritati uidelicet sacre competenter aptantur. Unde supplico, ut quod nos parua [ed., parum] legendo minus explicare potuimus, uos copiosissima lectione saginati, tam  de istis codicibus quos dereliquimus, quam quos potueritis feliciter inuenire, perfectius in Christi nomine compleatis.

Precor etiam uos, qui tamen emendare presumitis, ut super adiectas litteras ita pulcherrimas facere studeatis, ut potius ab antiquariis scripta fuisse iudicentur. Non enim in illo decore quidquam turpe conuenit inuenire, quod postea studiosorum oculos uideatur offendere. Considerate igitur qualis uobis causa commissa sit: utilitas Christianorum, thesaurus Ecclesie, lumen animarum. Studete ergo, ne qua remaneat in ueritate mendositas, in puritate falsitas, in integritate peruersitas litterarum. Sed quoniam nouem codices legis diuine prima fronte posuimus, eorumque introductores cum expositoribus suis   quanta ualuimus curiositate memorauimus; ad postremum tres diuisiones a maioribus datas totius legis diuine tetigimus; deinde adiecimus quemadmodum emendari caute debeat celestis auctoritas: ne discerperetur presumpta licentia, aut traderetur sequentium manibus indecora confusio. Nunc de uirtute lectionis diuine est omnimodis [ed., omnino] disserendum, ut sua queque loca propria dulcedine farciantur [ms. Aud., uestiantur].



549 CAPUT XuI. De uirtute Scripture diuine.

Intuemini, sodales egregii, quam mirabilis, quam dulcis in diuinis Scripturis decurrit ordo dictorum;  desiderium semper excrescens, satietas sine fine, esuries gloriosa beatorum: ubi nimietas non arguitur, sed magis importunitas crebra laudatur. Et merito, quando et notitia rerum salutarium inde discitur, et credentibus atque eadem operantibus eterna uita prestatur: preterita sine falsitate describunt, presentia plusquam quod uidentur, ostendunt; futura quasi iam perfecta narrant. Ubique in eis ueritas regnat, ubique diuina uirtus irradiat, ubique panduntur humano generi profutura. Et dum hec ita se habeant, in terris nobis pro captu ingenii, parabolis et propositionibus sumptis, celestis ueritas intimatur; sicut ipse in septuagesimo septimo psalmo testatur: Aperiam in parabolis os meum; loquar propositiones ab initio . Tradunt etiam nobis  sancte Trinitatis  adorabilem cognitionem, quam per tot seculorum tractus idolis dedita, ceca et flebilis ignorauit humanitas; Patrem scilicet, et Filium, et Spiritum sanctum unum Deum creaturarum omnium conditorem atque rectorem, potentem facere que uult in celo et in terra. Cuius si pietatem queris, audi breuiter comprehensam: Adiutor in opportunitatibus, in tribulatione . Si patientiam, ausculta: Et quis resistit potestati tue? Si iustitiam, lege: Quia iudicabit orbem terre in equitate . Nam et ubique esse totum Deum manifestissime declaratur, dicente Psalmographo: Quo ibo a spiritu tuo, et a facie tua quo fugiam? Si ascendero in celum, tu illic es; si descendero in infernum, ades . Et cetera, que de illa maiestate sacris lectionibus  continentur.

Istas siquidem litteras non ratio humana reperit, sed hominibus sanctis uirtus celestis infudit; quas tunc bene datur intelligi, quando eas uera et utilia predicare mens deuota crediderit. Quid enim in illis litteris utilitatis et suauitatis non inuenietis, si purissimo lumine mentis intendatis? Lectio diuina cuncta uirtus est, uerbum non inaniter cadens, nec tardat effectus quod promittit affectus [ed., affatus], obedientibus conferens eternam salutem, superbis restituens perenne supplicium; atque ideo eam non solum audire, sed implere sanctis operibus commoneo. Modo siquidem caritatem Dei et proximi monet, modo ut seculi peritura contemnas insinuat,  modo ut illam patriam recorderis, in qua es perpetuo mansurus, infundit. Patientiam monet, spem tribuit, humilitatem proficuam laudat, superbiam ruinosam semper accusat, pias eleemosynas creberrime fieri persuadet. Tunc quod supra omnes pietates indulgentissimum est, acceptam sibi penitentiam Iudex ipse testatur, quando etiam uerba quibus rogetur, clementissimus Redemptor indulget. Terret, ut corrigat: iudicium minatur, ut parcat. Et sic nos precipit uiuere, ut piis angelis mereamur esse consortes, fiatque illud in nobis, quod nimis suaue atque perpetuum est: Ut sit Deus omnia in omnibus ; deinde, ut eum uideamus sicuti est ; et sic de glorie ipsius copia compleamur, ut nulla ulterius indigentie sterilitate fatigemur. Talibus  ergo iussis quis parere non ambiat, nisi qui omnimodo in eternum perire festinat? Ultra omnes dementias est Redemptoris sui iussa negligere, et crudelissimi hostis uota complere. Quot uerba, tot premia; quot sententie, totidem ultiones; nichil uacat ab utili doctrina, nisi cum silet lingua Dei magnalia. O si nunquam cessaretur a talibus! Peccatis profecto tolleretur locus, si otiosum tempus non haberet mens inquieta mortalium. His beneficiis larga pietate collatis, addita est nobis sancte Trinitatis adoranda et ueneranda cognitio; quod uite genus peccatis mortua gentilitas funditus ignorabat.

Restat nunc ut memoriam faciamus illorum qui libris suis aliquid uenerabiliter de sancta Trinitate dixerunt [ed., docuerunt]. Ad confirmationem igitur fidei nostre et hereticorum precauendas insidias,  legendi sunt tredecim libri beati Hilarii, quos de sancta Trinitate, profunda et disertissima nimis oratione conscripsit. Sancti quoque Ambrosii, quos de eadem re ad Gratianum principem multum claros et uenusto sermone compositos designauit. Deinde sancti Augustini quindecim libri, quos idem de sancta Trinitate mirabili profunditate conscripsit, curiosa uobis intentione meditandi sunt. Si quis uero de Patre, et Filio, et Spiritu sancto, aliquid summatim preoptat attingere, nec se mauult longa lectione fatigare, legat Niceti episcopi librum quem de fide conscripsit, et doctrine celestis claritate completus, in contemplationem diuinam compendiosa breuitate perducetur. Qui uoluminibus sancti Ambrosii sociatus est quos ad Gratianum principem destinauit. O  inestimabilis pietas uirtusque Creatoris! aperti sunt celi, sancta Trinitas cordibus fidelium patefacta resplenduit; et paganitas, que honorem occupauerat alienum, a uero Domino confutata discessit!

Utiles etiam sunt ad instructionem ecclesiastice discipline memorati sancti Ambrosii de Officiis melliflui libri tres, nec non et beati Augustini de uera Religione liber unus, et de Doctrina Christiana libri quatuor. Item eiusdem liber unus, quem de Agone Christiano composuit, maxime uobis necessarius, qui calcato seculo desudatis in certamine Christiano. Similiter etiam liber eiusdem quasi philosophie moralis, quem pro moribus instituendis atque corrigendis ex diuina auctoritate collegit, Speculumque nominauit, magna  intentione legendus est. Nam et sancti Augustini uiginti duos libros quos de Ciuitate Dei confecit, infastidibili sedulitate percurramus: ubi et Babylonia confusa ciuitas diaboli, et splendida Ierusalem, urbs Domini Christi in hominum conuersionem [ed., conuersatione] competenti diuersitate monstrate sunt. Scripsit etiam quinque questiones de Nouo Testamento ad Honoratum presbyterum, et octoginta tres alias mirifica deliberatione formatas. Si quis autem dicta sua diligenti cupit examinatione purgare, nec incauta temeritate delinquere, duos libros Retractationum sancti Augustini studiosa lectione percurrat: unde et se comat imitando, et agnoscat quantum sapientie copiam beatissimo Patri indulgentia diuina contulerit; ut quem nemo poterat fortasse reprehendere,  ipse se uideatur cautissima retractatione corrigere. Longum est illius uiri singula queque memorare, dum de eius opusculis indicandis codex non paruus 550 existat; qui quamlibet dicta ipsius breuiter commemoret, tamen in numerosas progressus est paginas lectionum.



CAPUT XuII. De historicis Christianis.

Habent etiam post tractatores, diuersos relatores temporum et studia Christiana, qui ecclesiastica grauitate compositi, per uicissitudines rerum, mutabilitatesque regnorum [mss. Aud., temporum], lacteo quidem, sed cautissimo nitore decurrunt. Qui cum res ecclesiasticas referant, et uicissitudines accidentes  [ed., accedentes] per tempora diuersa describant, necesse est ut sensus legentium celestibus semper rebus erudiant, quando nichil ad fortuitos casus, nichil ad deorum potestates infirmas , sed arbitrio Creatoris applicare ueraciter uniuersa contendant. Ut est Iosephus [a 1Kb] pene secundus Liuius in libris Antiquitatum Iudaicarum late diffusus, quem Pater Hieronymus scribens ad Lucinum Beticum propter magnitudinem prolixi operis, a se perhibet non potuisse transferri. Hunc tamen ab amicis nostris, quoniam est subtilis nimis et multiplex, magno labore in libris uiginti duobus conuerti fecimus in Latinum. Qui etiam et alios septem libros captiuitatis Iudaice mirabili nitore conscripsit. Quorum translationem alii Hieronymo, alii Ambrosio,  alii deputant Rufino; que dum talibus ascribitur, omnino dictionis eximie merita declarantur.

Post hec autem legenda est historia que ab Eusebio quidem decem uoluminibus Greco sermone conscripta, a Rufino autem cum adiectione temporum que secuta sunt, undecim libris monstratur explicita. Post historiam uero Eusebii apud Grecos Socrates, Sozomenus et Theodoretus sequentia conscripserunt, quos a uiro disertissimo Epiphanio in uno corpore duodecim libris fecimus, Deo auxiliante, transferri: ne insultet se habere facunda Grecia necessarium,  quod nobis iudicet esse subtractum. Orosius quoque Christianorum temporum paganorumque collator presto uobis est, si eum uolueritis legere. Marcellinus etiam quatuor libros de Temporum qualitatibus et positionibus locorum pulcherrima proprietate conficiens, itineris sui tramitem laudabiliter percurrit, quem uobis pariter dereliqui. Chronica uero, que sunt imagines historiarum breuissimeque temporum commemorationes, scripsit Grece Eusebius, quem transtulit Hieronymus in Latinum, et usque ad tempora sua deduxit eximie. Hunc subsecutus est suprascriptus Marcellinus Illyricianus, qui adhuc patricii Iustiniani fertur egisse [mss., rexisse] cancellos [b 1Kb] : sed meliore conditione [ed., dictione] deuotus, a tempore Theodosii principis usque ad finem  [ed., fores] imperii triumphalis Augusti Iustiniani opus suum, Domino iuuante, perduxit; ut qui ante fuit in obsequio suscepto gratus, postea ipsius imperio copiose amantissimus appareret. Sanctus quoque Prosper Chronica ab Adam ad Genserici tempora et urbis Rome depredationem usque perduxit. Forte inuenietis et alios subsequentes, quia non desunt scriptores temporum, cum secula sibi iugiter peracta succedant.

Sed cum te de memoratis rebus, diligens lector, expleueris, ingeniumque tuum diuina fuerit luce radiatum, lege librum de uiris illustribus sancti Hieronymi, ubi diuersos Patres atque opuscula eorum breuiter et honorauit et tetigit. Deinde alterum Gennadii Massiliensis, qui de Scriptoribus legis diuine, quos  studiose [ed., studio] perquisiuerat, certissimus indicauit. Hos in uno corpore sociatos reliqui, ne post diuersos codices cognoscende rei tarditas afferatur; sequuntur enim multarum lectionum uenerabilium conditores. Modo enim doctissimi uiri aut libros diuina inspiratione conficiunt, aut inuicem se epistolarum gratia consolantur, aut populos dulcissimo sermone deliniunt, aut cum hereticis uiuacissima nimis altercatione confligunt; ita ut quidam eorum singulari certamine controuersias subeant, et iudicibus mediis gloriosa disceptatione confligant [forte leg. conuincant]. Sic cum prauus quisque destruitur  fidelissimus inde solidatur. Tunc in illo choro sanctissimo atque facundissimo Patrum, tibi eum eligere poteris, cum quo suauissime colloquaris.  Difficile quoque dictu est quam frequenti occasione reperta, Scripturas sanctas locis aptissimis potenter aperiant; ut subito transiens discas quod te negligenter preteriisse cognoscis.



CAPUT XuIII. De sancto Hilario.

Testes sunt doctissimi uiri diuersa laude precipui, quibus, uelut stellis micantibus celum, fulget Ecclesia; inter quos sanctus Hilarius Pictauiensis urbis episcopus, nimia profunditate subtilis, et cautissimus disputator incedit, altasque diuinarum Scripturarum  abyssos in medium reuerenter adducens,facit  illuminata mente conspici que prius parabolis uelabantur obscuris.



CAPUT XIX. De sancto Cypriano.

Impossibile est omnino complecti quantum inter alios scriptores, preter iterationem baptismatis, quam usus atque ratio repudiauit Ecclesie, conferat beatissimus Cyprianus, uelut oleum decurrens in omnem suauitatem, lingua composita, declamator insignis, doctorque mirabilis. Quantos enim ille dubitantes non pertulit labi, lapsos uero firmissima predicatione solidauit, confessores ad martyrium usque perduxit? Et ne minor esset predicationibus  suis, ipse quoque martyrii corona  decoratus est. Nam inter alia que nobis facundie sue clara monimenta dereliquit, in expositione orationis dominice, que contra subrepentia uitia, uelut inuictus clypeus semper opponitur, libellum declamatoria uenustate conscripsit.



551 CAPUT XX. De sancto Ambrosio.

Sanctus quoque Ambrosius lactei sermonis emanator, cum grauitate acutus, inuiolenta persuasione dulcissimus: cui fuit equalis doctrina cum uita, quando ei non paruis miraculis gratia Diuinitatis arrisit.



CAPUT XXI. De sancto Hieronymo.


Beatus etiam Hieronymus Latine lingue dilatator eximius, qui nobis in translatione diuine Scripture tantum prestitit, ut ad Hebreum fontem pene non egeamus accedere, quando nos facundie sue multa cognoscitur ubertate satiasse, plurimos libros [a 1Kb] , copiosas epistolas fecit. Beati quibus scribere  dignatus est. Planus, doctus, dulcis, parata copia sermonum ad quamcunque partem conuertit ingenium. Modo humilibus suauiter blanditur, modo superborum colla confringit, modo derogatoribus suis uicem necessaria mordacitate restituens, modo uirginitatem predicans, modo matrimonia casta defendens, modo uirtutum certamina gloriosa  collaudans, modo lapsus in clericis atque monachis prauitatis accusans. Sed tamen ubicunque se locus attulit, gentilium exempla dulcissima uarietate permiscuit: totum explicans; totum exornans, et per diuersa disputationum genera disertus semper et equalis incedens. Nam cum aliquos libros magna ubertate protendat, tamen pro dulcedine dictorum suorum finis eius semper gratus est. Quem in Bethleem habitasse otiosum non arbitror, nisi ut in  terra illa miraculorum ad instar solis, eius quoque ab Oriente nobis lamparet [b 1Kb] eloquium.

Is epistolam suam ad Paulinum ex Senatore [c 1Kb] presbyterum mirificam destinauit, docens quemadmodum Scripturas diuinas adhibita cautela perlegeret; ubi breuiter uirtutem uniuscuiusque libri ueteris et Noui Testamenti mirabiliter indicauit. Quam si ante reperissem, eloquentie ipsius cedens, contentus fortasse fueram de eadem parte nichil dicere. Sed quia et ille alia, et nos diuersa in opere iam confecto  conscripseramus, credo quod lector diligens et in hoc opusculo non inutiliter occupetur. Ille enim scripsit ad diuine legis nouum lectorem, qui tantum erat litteris secularibus eruditus, ut etiam librum de Theodosio principe [d 1Kb] prudenter  ornateque confecerit. Nec illa tempestate  tantos scriptores sue partis habuit, quos eum in ordine legere commoneret: quoniam illo tempore milites Christi in gymnasio legis diuine salutari adhuc sudore laborabant, inter quos et ipse postea multa conscripsit. Nobis uero fuit causa diuersa. Primum, quod ad fratres simplices et impolitos scripsimus instruendos, ut per multos auctores, qui iam nostra etate declarati sunt, celestium Scripturarum plenitudine compleantur; ut non tam ex nobis, qui huius rei pauperes sumus, quam ex copiosis et antiquis Patribus laudabiliter imbuantur.

Sed ne aliquid eis deesse possit qui ad studia huius seculi non fuerunt, tam de artibus quam de disciplinis secularium litterarum in secundo uolumine breuiter  credidimus admonendos; ut simplicibus uiris famuletur etiam mundanarum peritia litterarum, que preter additamenta quorumdam doctorum a Scripturis diuinis cognoscitur esse progressa. Ita fit ut nec uituperatio de noua presumptione nos carpat, et de paruo uoluminis obsequio [mss., de paruulo nimis obsequio] gratie forsitan momenta proueniant.



CAPUT XXII. De sancto Augustino.

Ipse etiam doctor eximius beatissimus Augustinus, debellator hereticorum, defensor fidelium, et famosorum palma certaminum, in quibusdam libris nimia difficultate reconditur, in quibusdam sic est planissimus, ut etiam paruulis probetur acceptus; cuius  aperta suauia sunt, obscura uero magnis utilitatibus farcita pinguescunt. Huius autem ingenii uiuacitatem si quis nosse desiderat, libros ipsius Confessionum legat: ubi refert omnes mathematicas disciplinas sine magistro se comprehendisse quas aliis sub doctis expositoribus uix datur attingere. Symbolum quoque nostrum, uadem fidei, testimonium recti cordis, promissionis insolubile sacramentum, frequenti [mss., sequenti] expositione patefecit; ut profundius intelligentes  illa que credere nos profitemur, cautissime promissa seruemus. Legendus est etiam liber eiusdem ubi diuersas hereses post Epiphanium pontificem compendiosa breuitate complexus est; quando nullius sane mentis acquiescit ingenium in illas cautes incidere, in quas alterum cognouerit pertulisse naufragium. Illorum siquidem sensus omnino cauendus est, quos prouida damnauit Ecclesia. Et si quid tale modo presumitur, cauta nimis obseruatione declinetur.



CAPUT XXIII. De abbate Eugipio et abbate Dionysio.

Conuenit etiam ut presbyteri Eugipii [a 1Kb] opera  necessario legere debeatis, quem nos quoque uidimus, uirum  quidem non usque adeo secularibus litteris eruditum, sed Scripturarum diuinarum lectione plenissimum. Hic ad parentem nostram Probam uirginem sacram ex operibus sancti Augustini ualde altissimas questiones ac sententias, ac diuersas res deflorans, in uno corpore necessaria nimis dispensatione collegit, et in trecentis triginta octo capitulis collocauit. Qui codex  utiliter legitur, quando in uno corpore diligentia studiosi uiri potuit recondi, quod in magna bibliotheca uix preualet inueniri.

552 Generat etiam hodieque catholica Ecclesia uiros illustres, probabilium dogmatum decore fulgentes. Fuit enim nostris temporibus et Dionysius monachus, Scytha natione, sed moribus omnino Romanus,  in utraque lingua ualde doctissimus: reddens actionibus suis quam in libris Domini legerat equitatem. Scripturas diuinas tanta curiositate discusserat atque intellexerat, ut undecunque interrogatus fuisset, paratum haberet competens sine aliqua dilatione responsum. Qui mecum dialecticam legit, et in exemplo [mss., templo] gloriosi magisterii plurimos annos uitam suam  transegit. Pudet me de consorte dicere quod in me nequeo reperire. Fuit enim in illo cum sapientia magna simplicitas, cum doctrina humilitas, cum facundia loquendi parcitas; ut in nullo se uel extremis famulis anteferret, cum dignus esset regum sine dubitatione colloquiis [b 1Kb] . Interueniat pro nobis, qui nobiscum orare consueuerat, ut cuius hic sumus oratione suffulti,  eius possimus nunc meritis adiuuari. Qui petitus a Stephano episcopo Salonitano ex Grecis exemplaribus canones ecclesiasticos [c 1Kb] moribus suis pares, ut erat planus atque disertus, magna eloquentie sue luce [ms. Aud., dulcedine] composuit, quos hodie usu celeberrimo Ecclesia Romana complectitur. Hos etiam oportet uos assidue legere, ne uideamini tam salutares ecclesiasticas regulas culpabiliter ignorare. Alia quoque multa ex Greco transtulit in Latinum, que utilitati possunt ecclesiastice conuenire. Qui  tanta Latinitatis et Grecitatis peritia fungebatur, ut quoscunque libros Grecos in manibus acciperet, Latine sine offensione transcurreret, iterumque Latinos Attico sermone relegeret; ut crederes hoc esse conscriptum, quod os eius inoffensa uelocitate fundebat.

Longum est de illo uiro cuncta retexere, qui inter reliquas uirtutes, hoc habuisse probatur eximium, ut cum se totum Deo tradidisset, non aspernaretur secularium conuersationibus interesse. Castus nimium, cum alienas quotidie uideret uxores; mitis, cum furentium uesano turbine pulsaretur. Fundebat lacrymas motus compunctione, cum audiret garrula uerba letitie; ieiunabat sine exprobratione prandentium. Adeo conuiuiis gratanter intererat, ut inter epulas  corporales inquisitus, spiritales semper copias exhiberet. Quod si tamen aliquando comederet, paruo quidem cibo, sed tamen escis communibus utebatur. Unde summum genus estimo patientie, inter humanas esse delicias, et abstinentie custodire mensuram. Sed ut bona mentis infucata laude referamus, erat totus catholicus, totus paternis regulis perseueranter adiunctus [ed. aduinctus]; et quidquid possunt legentes per diuersos querere, in illius scientia cognoscebatur posse fulgere. Cuius nomini glorioso aliqua praui homines calumniose nituntur ingerere, unde sua uideantur errata aliquatenus excusare. Sed ille, iam seculi peruersitate derelicta  in Ecclesie pace susceptus [ed., sepultus], inter Dei famulos credendus est habere consortium.

 Dicerem adhuc fortasse reliqua de sancto uiro, que nobis totius probationis ueritate comperta sunt; sed necesse est ut propositum nostrum potius exsequamur; ne cum simus debitores alterius promissionis, aliud diu referre importuna loquacitate uideamur. Et ut uobis in regulis fidei nulla possit nocere subreptio, legite quas habetis in promptu synodum Ephesinam et Chalcedonensem, nec non et encyclia, id est epistolas confirmationis supradicti concilii. Que si diligenter excurritis, uersutie improborum nulla uobis occasione preualebunt.



CAPUT XXIu. Quo studio Scriptura sancta cum expositoribus legenda sit.

 Demus itaque operam, et post introductorios libros auctoritatem cum expositoribus suis sedula intentione curramus, uiasque intelligentie Patrum labore repertas, pio studio subsequamur, non ad questiones uanissimas auida superfluitate tendamus. Quod dictum rationabiliter in tractatoribus probatissimis inuenitur, hoc procul dubio credamus esse diuinum; si quid dissonum aut discordans Patrum regulis contigerit inueniri, uitandum esse iudicemus. Origo enim seuissimi erroris est, in suspectis auctoribus amare  totum, et sine iudicio defendere uelle quod inuenis; scriptum est enim: Omnia probate, quod bonum est tenete . Sed ut in summa que sunt dicenda complectar, cuncta que antiqui expositores probabiliter dixerunt, sollicita mente tenenda sunt; illa uero que ab eis intractata relicta sunt , primum rimanda sunt quas uirtutes habeant, aut ad que nos etiam instituta perducant, deinde quid nos uelint de se legendo contrahere.

Nam licet textus planissimus esse uideatur, et historica relatione reluceat, modo tamen aut iustitiam [mss., tristitiam] persuadet, aut impietatem redarguit: aut tolerantiam predicat, aut uitia mobilitatis accusat; aut superbiam damnat, aut bona humilitatis  exaltat; aut impacatos reprimit, aut caritate plenissimos consolatur; aut aliquid tale commemorat, quod ad probos mores incitet, et a nefariis cogitationibus respectu pietatis abducat. Deus enim, si solis bonis premia polliceretur, benignitas ipsius neglecta tepesceret: si uero malis iugiter minaretur exitium, desperatio salutis precipitaret [mss., prestaret] ad uitia. Et ideo pius Redemptor pro salute nostra utrumque moderatus est, ut et peccatores denuntiata [ms. Aud., de inuita] pena terreat, et bonis digna premia compromittat.

Quapropter ad intentiones librorum generaliter animus erigatur, mentemque nostram in illa contemplatione defigamus que non tantum auribus sonat, sed oculis interioribus elucescit. Nam etsi simplex  uideatur esse relatio, nichil uacuum, nichil otiosum diuinis litteris continetur; sed semper ad utilitatem aliquam dicitur, quod rectissimis sensibus salubriter hauriatur. Et ideo quando bona referuntur, ad imitationem protinus nos erigamus; quando facinora punienda narrantur, operari talia formidemus. Ita fit ut semper aliquid utilitatis acquiramus, si quapropter referuntur aduertimus.



553 CAPUT XXu. Cosmographia a monachis legenda.

Cosmographie quoque notitiam uobis percurrendam esse non immerito suademus, ut loca singula que in libris sanctis legitis, in qua parte mundi sint posita euidenter agnoscere debeatis. Quod uobis proueniet  absolute, si libellum Iulii Oratoris [a 1Kb] , quem uobis reliqui, studiose legere festinetis; qui maria, insulas, montes famosos, prouincias, ciuitates, flumina, gentes, ita quadrifaria distinctione complexus est, ut pene nichil libro ipsi desit quod ad cosmographie notitiam cognoscitur pertinere.

Marcellinus quoque  pari cura legendus est, qui Constantinopolitanam ciuitatem, et urbem Ierosolymorum quatuor libellis minutissima  narratione [mss., minutissima ratione] descripsit. Deinde Pinacem Dionysii discite breuiter comprehensum, ut quod auribus in supradicto libro percipitis, pene oculis intuentibus uidere possitis.

Tum si uos notitie nobilis cura flammauerit, habetis Ptolemei codicem, qui sic omnia loca euidenter expressit, ut eum cunctarum regionum pene incolam fuisse iudicetis. Eoque fiat ut uno loco positi  animo percurratis quod aliquorum peregrinatio plurimo labore collegit.



CAPUT XXuI. De notis affigendis.

Illud etiam indicandum esse curauimus, ut uos labor noster instrueret, et qualicunque munusculo  studium uestre sanctitatis ornaret  quantum aut senex, aut longa peregrinatione fatigatus relegere preualui, quibusdam codicibus Patrum presentes notas minio designatas, que sunt indices codicum, singulis quibusque locis  competenter impressi. Nam expositionibus Octateuchi hanc dedimus notam, Oct. Alteram Regum, Reg. Tertiam Psalterii, Ps. Quartam Salomonis, Sal. Quintam Prophetarum, Proph. Sextam Hagiographorum, Hag. Septimam Euangeliorum, Eu. Octauam Epistolis apostolorum, Ap. Nonam, Actibus apostolorum et Apocalypsi, Act. et Aaa. Quas in primordiis codicum, quos tamen sub ipso studio transire preualui, semper ascripsi, ut uos illas in textu positas sine ambiguitate possitis agnoscere, si paginas singulas studiosa  mente curratis.

Tunc si placet, qui tamen plurima lectione presumitis, per tractatores probatissimos imitatio uobis facile subiacebit. Ita fiet, ut aliud genus expositionis acutissimum pulcherrimumque nascatur, et quod forsitan priores nostri in commentis suis minime dilucidauerunt, ibi aliquatenus reperiatur esse declaratum. Idiomata quoque legis diuine, id est proprias dictiones tali pp. charactere signauimus; ut ubicunque reperta fuerint, uerba ipsa nulla presumptione uiolentur.



CAPUT XXuII. De schematibus ac disciplinis que in Scripturis sacris et earum expositoribus inueniuntur.

 Illud quoque commonendum esse credidimus, quoniam tam in sacris litteris quam in expositoribus doctissimis multa per schemata, multa per definitiones, multa per artem grammaticam, multa per artem rhetoricam, multa per dialecticam, multa per disciplinam arithmeticam, multa per musicam, multa per disciplinam geometricam, multa per astronomicam intelligere possumus; non abs re esse instituta secularium magistrorum, artes scilicet ac disciplinas  cum suis diuisionibus in sequenti libro paucis attingere; quatenus et qui talia didicerunt, breuiter admoneantur; et qui latius fortasse legere minime potuerunt, aliquid exinde compendiosa breuitate cognoscant. Est enim rerum istarum procul dubio  utilis et non refugienda cognitio, quando eam in litteris sacris tanquam in origine generalis perfecteque sapientie ubique reperis esse diffusam. Nam cum ibi reddita fuerint atque monstrata, sensus uester ad intelligendum modis omnibus adiuuatur.

Sit ergo antiquorum labor opus nostrum; ut quod illi latius plurimis codicibus ediderunt, nos breuissime  secundo uolumine collecta pandamus. Et quod illi ad exercendas uersutias deriuarunt,  nos ad ueritatis obsequia laudabili deuotione reuocemus; quatenus que inde furtiue sublata sunt, in obsequium recte intelligentie honesta conditione reddantur. Opus quidem  necessarium, sed considerata difficultate perarduum, in duobus libris comprehendere uelle diuinarum et humanarum fontes copiosissimos litterarum. Ubi Sedulii uersus illi dicendi sunt:

Grandia posco quidem: sed tu dare grandia nosti,
Quem magis offendit, quisquis sperando tepescit.



CAPUT XXuIII. Quid agendum a monachis qui artes in libro sequenti positas non intelligunt.

Quod si quorumdam simplicitas fratrum non potuerit  que sunt in sequenti libro deflorata cognoscere, quia pene breuitas omnis obscura est, sufficiat eis summatim rerum diuisiones, utilitates, uirtutesque perpendere, ut ad cognoscendam legem diuinam feruida mentis intentione rapiantur. Per diuersos enim sanctissimos Patres inuenient, unde desiderium suum plenissima possint ubertate satiare. Tantum sit legendi sincerus affectus, et intelligendi sobrium uotum. Tunc salutaris assiduitas eruditos efficiet, quos in prima fronte profunditas lectionis exterruit: 554 quia non tantum litterati, sed etiam qui litteras nesciunt, accipiunt a Deo sapientiam.

Sciamus tamen non in solis litteris positam esse prudentiam, sed perfectam sapientiam dare Deum unicuique prout uult. Nam si tantum in litteris esset  scientia rerum bonarum, qui litteras nesciunt, utique rectam sapientiam non haberent. Sed cum multi agrammati [mss., agra mentis, id est, a gratia mentis] ad uerum intellectum perueniant, rectamque fidem percipiant celitus aspiratam, dubium non est puris ac deuotis sensibus Deum concedere, quod eis iudicat expedire. Scriptum est enim: Beatus homo quem tu erudieris, Domine, et de lege tua docueris eum . Quapropter actibus bonis et orationibus assiduis hoc petendum est, ut ad ueram fidem operaque sanctissima, ubi est uita nostra perpetua  ueniamus. Legitur enim: Nisi Dominus  edificauerit domum, in uanum laborauerunt qui edificant eam .

uerumtamen nec illud Patres sanctissimi decreuerunt, ut secularium litterarum studia respuantur, quia exinde non minimum ad sacras Scripturas intelligendas sensus noster instruitur; si tamen, diuina gratia suffragante, notitia ipsarum rerum sobrie ac rationabiliter inquiratur; non ut in ipsis habeamus spem prouectus [ed., profectus] nostri, sed per ipsa transeuntes, desideremus nobis a Patre luminum proficuam salutaremque sapientiam debere concedi. Quanti enim philosophi hec solummodo lectitantes, ad fontem sapientie non uenerunt, et uero lumine priuati, ignorantie cecitate demersi sunt! Quoniam, sicut a quodam dictum est: Nunquam potest plenissime  inuestigari, quod non per uiam suam queritur.

Multi iterum Patres nostri talibus litteris eruditi, et in lege Domini permanentes, ad ueram sapientiam peruenerunt, sicut beatus Augustinus in libro de Doctrina Christiana meminit , dicens: Non aspicimus quanto auro et argento et ueste suffarcinatus exierit de Aegypto Cyprianus, et doctor suauissimus, et martyr beatissimus; quanto Lactantius, quanto uictorinus, Optatus, Hilarius; nos addimus Ambrosium, ipsumque Augustinum, atque Hieronymum, multosque alios innumerabiles Grecos. Hoc etiam ipse fidelissimus Dei famulus Moyses fecit; de quo scriptum est , quod eruditus fuerit omni sapientia Aegyptiorum. Quos [ms. Aud., Quod] nos imitantes, cautissime quidem ac incunctanter  utrasque doctrinas, si possumus, legere festinemus. Quis enim audeat habere dubium, ubi uirorum talium multiplex precedit exemplum? Scientes plane  rectam ueramque sapientiam Dominum posse concedere, sicut ait liber Sapientie: Sapientia a Domino Deo est, et cum illo fuit semper, et permanet in eternum .

Quapropter toto nisu, toto labore, totis desideriis exquiramus, ut ad tale tantumque munus, Domino largiente, peruenire mereamur. Hoc enim nobis est salutare, proficuum, gloriosum, perpetuum, quod [ed., quoniam] nulla mors, nulla mobilitas, nulla possit separare obliuio; sed in illa suauitate patrie, cum Domino faciet eterna exsultatione gaudere. Quod si alicui fratrum 

 Frigidus obstiterit circum precordia sanguis,
ut nec humanis nec diuinis litteris perfecte possit erudiri, aliqua tamen scientie mediocritate suffultus, eligat certe quod sequitur:

Rura mihi, et rigui placeant in uallibus amnes.
Quia nec ipsum est a monachis alienum hortos colere, agros exercere, et pomorum fecunditate gratulari; legitur enim in psalmo centesimo uigesimo septimo: Labores manuum tuarum, manducabis: beatus es, et bene tibi erit .

Quod si huius studii requirantur auctores, de hortis scripsit pulcherrime Gargilius Martialis [a 1Kb] , qui et  nutrimenta olerum, et uirtutes eorum diligenter exposuit, ut ex illius commentarii lectione  unusquisque et saturari ualeat et sanari; quem uobis inter alios codices reliqui. Pari etiam modo in agris colendis, in apibus, in columbis, nec non et piscibus alendis inter ceteros Columella et Aemilianus auctores probabiles exstiterunt. Sed Columella sexdecim libris per diuersas agriculture species eloquens ac facundus illabitur, disertis potius quam imperitis accommodus; ut operis eius studiosi non solum communi fructu, sed etiam gratissimis epulis expleantur. Aemilianus [a 1Kb] etiam facundissimus explanator duodecim libris de hortis, uel pecoribus aliisque rebus plenissima [ed., planissima] lucidatione disseruit; quem uobis inter alios lectitandum  dereliqui.

Hec tamen cum peregrinis atque egrotantibus preparantur, fiunt celestia, quamuis uideantur esse terrena. Quale est enim languentes aut dulcibus pomis reficere, aut columbarum fetibus enutrire, aut piscibus alere, aut mellis suauitate mulcere? Nam cum uel aquam frigidam Dominus in nomine suo pauperibus precipiat offerri , quanto gratius erit diuersis egentibus escas suauissimas dare, pro quibus in iudicio fructum multiplicata possitis mercede percipere! Non debet negligi undecunque potest homini probabiliter subueniri.



CAPUT XXIX. De positione monasterii uiuariensis siue Castelliensis.

 Inuitat siquidem uos locus uiuariensis monasterii ad multa peregrinis et egentibus preparanda, quando habetis hortos irriguos, et piscosi amnis Pellene fluenta uicina; qui nec magnitudine undarum suspectus habetur, nec exiguitate temnibilis. Influit uobis arte moderatus, ubicunque necessarius iudicatur, et hortis uestris sufficiens et molinis [lege molendinis]. Adest enim cum desideratur, et cum uota compleuerit, remotus abscedit. Sic quodammodo ministerio [ed., monasterio] deuotus existens, ut nec oneret [mss., horret] importunus, nec possit deesse cum queritur. Maria quoque uobis ita subiacent, ut piscationibus uariis pateant; et captus piscis, cum libuerit, uiuariis possit includi. Fecimus enim illic  grata 555 receptacula, ubi sub claustro fideli  uagetur piscium multitudo; ita consentanea montium speluncis, ut nullatenus se sentiat captum, cui libertas est escas sumere, et per solitas se cauernas abscondere. Balnea quoque congruenter egris preparata corporibus iussimus edificari, ubi fontium perspicuitas decenter illabitur, que et potui gratissima cognoscitur et lauacris. Ita fit ut monasterium  uestrum potius queratur ab aliis, quam uos extranea loca iuste desiderare possitis. uerum hec, ut scitis, oblectamenta sunt presentium rerum, non spes futura fidelium; istud transiturum, illud sine fine est mansurum. Sed illic positi, ad illa potius desideria transferamus, que nos faciant regnare cum Christo.

Cassianum presbyterum, qui conscripsit de Institutione fidelium monachorum sedulo legite, et libenter audite. Qui inter ipsa initia sancti propositi, octo principalia uitia dicit esse fugienda. Hic noxios motus animorum ita competenter insinuat, ut excessus suos hominem pene uidere faciat et uitare compellat, quos antea confusione caliginis ignorabat. Qui tamen de libero arbitrio a beato Prospero iure culpatus est. Unde monemus ut in rebus talibus excedentem sub  cautela legere debeatis. Cuius dicta uictor Martyritanus [mss., Martaritanus] Afer episcopus ita  purgauit, et que minus erant addidit, ut ei rerum istarum palma merito conferatur. Quem inter alios de Africe partibus cito nobis credimus esse dirigendum. Cetera uero genera monachorum uehementer accusat. Sed uos, karissimi fratres , eas partes eligite, quas salubriter cognoscitur ille laudasse.

Nam si uos in monasterio uiuariensi , diuina gratia suffragante, cenobiorum consuetudo competenter erudiat [ed., audiat. Baron., adiuuat], et aliquid sublimius defecatis animis optare contingat, habetis montis Castelli secreta suauia, ubi uelut anachorite  feliciter esse  possitis. Sunt enim remota et imitantia [ed., emicantia] eremi loca, quando muris pristinis ambientibus probantur inclusa. Quapropter uobis aptum erit eligere exercitatis iam atque probatissimis, illud habitaculum, si prius in corde uestro fuerit preparatus ascensus. Legendo enim cognoscitis unum de duobus, quid aut desiderare aut tolerare possitis. Tantum est, ut conuersationis probitate seruata, qui non ualet alios sermonibus docere, morum uidelicet instruat sanctitate.



CAPUT XXX. De antiquariis et commemoratione orthographie.

Ego tamen fateor uotum meum, quod inter uos quecunque possunt corporeo labore compleri, antiquariorum  [b 1Kb] mihi studia  non immerito forsitan plus placere; quod et mentem suam relegendo Scripturas diuinas salubriter instruant, et Domini precepta scribendo, longe lateque disseminent. Felix intentio, laudanda sedulitas, manu hominibus predicare, digitis linguas aperire, salutem mortalibus tacitam dare, et contra diaboli  subreptiones illicitas calamo atramentoque pugnare. Tot enim uulnera Satanas accipit quot antiquarius [a 1Kb] Domini uerba describit. Uno itaque loco situs, operis sui disseminatione per diuersas prouincias uadit. In locis sanctis legitur labor ipsius: audiunt populi, unde se a praua uoluntate conuertant, et Domino pura mente deseruiant. Operatur absens de opere suo. Nequeo dicere uicissitudinem illum de tot bonis [ed., doctorum bonis] non posse percipere, si tamen non cupiditatis ambitu, sed recto studio talia noscatur efficere. uerba celestia multiplicat homo, et quadam significatione comprobabili  tribus digitis scribitur, quod uirtus sancte Trinitatis effatur. O spectaculum bene considerantibus gloriosum! Arundine currente uerba celestia  describuntur, ut unde diabolus caput Domini in passione fecit percuti, inde eius calliditas possit exstingui. Accedit etiam laudibus eorum, quod factum Domini aliquo modo uidentur imitari, qui legem suam  omnipotentis digiti operatione conscripsit. Multa quidem sunt que de tam insigni arte referantur; sed sufficit eos dici librarios qui libere [ed., libre Domini] Domino iustitieque deseruiunt.

Sed ne tanto bono mutatis litteris, scriptores uerba uitiosa permisceant, aut ineruditus emendator nesciat errata corrigere, orthographos antiquos legant, id est, uellium Longum, Curtium ualerianum, Papyrianum, Adamantium Martyrium de u et B, eiusdem de primis, mediis atque ultimis syllabis, eiusdem de B  littera trifariam in nomine posita, et Eutychen de aspiratione, sed et Focam de differentia generis. Quos ego, quantum potui, studiosa curiositate collegi. Et ne quempiam memoratorum codicum obscuritas derelicta turbaret: quoniam antiquarum declinationum permixtione pro maxima parte confusi [ed., proprie partes confuse] sunt, magno studio laboris incubui, ut in libro sequestrato atque composito qui inscribitur de Orthographia, ad uos deflorate regule peruenirent, et dubietate sublata liberior animus uiam emendationis incederet. Diomedem quoque et Theoctistum aliqua de tali arte conscripsisse comperimus; qui si inuenti fuerint, uos quoque eorum deflorata colligite. Forte et alios inuenire possitis, per quos notitia uestra potius instruatur. Isti tamen  qui memorati sunt, si assiduo studio relegantur, omnem uobis caliginem ignorationis abscindunt; ut quod hactenus ignoratum est, habeatur ex maxima parte notissimum.

His etiam addidimus in codicibus cooperiendis doctos artifices; ut litterarum sacrarum pulchritudinem facies desuper decora uestiret: exemplum illud dominice figurationis ex aliqua parte forsitan imitantes, qui eos quos ad cenam estimauit inuitandos, in gloria celestis conuiuii stolis nuptialibus operuit. Quibus multiplices species facturarum in uno codice  depictas  decenter expressimus; ut qualem maluerit 556 studiosus tegumenti formam ipse sibi possit eligere. Parauimus etiam nocturnis uigiliis mechanicas lucernas, conseruatrices illuminantium flammarum, ipsas sibi nutrientes incendium, que humano ministerio cessante, prolixe custodiant uberrimi luminis abundantissimam claritatem: ubi olei pinguedo non deficit, quamuis flammis ardentibus iugiter torreatur.

Sed nec horarum modulos passi sumus uos ullatenus ignorare, qui ad magnas utilitates humani generis noscuntur inuenti. Quapropter horologium uobis unum, quod solis claritas indicet, preparasse cognoscor; alterum uero aquatile, quod die noctuque horarum iugiter indicat quantitatem: quia frequenter  nonnullis diebus solis claritas abesse cognoscitur, miroque modo in terris aqua peragit, quod solis flammeus uigor desuper modulatus excurrit. Ita, que natura diuisa sunt, ars humana fecit ire concorditer: in quibus fides rerum tanta ueritate consistit, ut quod ab utrisque geritur, per internuntios estimes esse constitutum. Hec ergo procurata sunt, ut milites Christi certissimis signis admoniti, ad opus diuinum exercendum, quasi tubis clangentibus euocentur.



CAPUT XXXI. De monachis curam infirmorum habentibus.

Sed et uos alloquor fratres egregios, qui humani corporis salutem sedula curiositate tractatis, et confugientibus  ad loca sanctorum, officia beate pietatis impenditis: tristes passionibus alienis, de periclitantibus mesti, susceptorum dolore confixi [b 1Kb] , et in alienis calamitatibus merore proprio semper attoniti; ut sicut artis uestre peritiam decet [ed., peritia docet], languentibus sincero studio seruiatis, ab illo mercedem recepturi, a quo possunt pro temporalibus eterna retribui. Et ideo discite quidem naturas herbarum, commixtionesque specierum sollicita mente tractate: sed non ponatis in herbis spem, non in humanis consiliis sospitatem . Nam quamuis medicina legatur a Domino constituta, ipse tamen sanos efficit, qui uitam sine dubitatione [ed., fine] concedit; scriptum est enim: Omne quod facitis in uerbo aut in opere, in nomine Domini Iesu facite,  gratias agentes Deo et Patri per ipsum . Quod si uobis non fuerit Grecarum litterarum nota facundia, imprimis habetis herbarium Dioscoridis, qui herbas agrorum mirabili proprietate disseruit atque depinxit. Post hec, legite Hippocratem atque Galenum Latina lingua conuersos, id est Therapeutica Galeni ad philosophum Glauconem destinata, et anonymum quemdam, qui ex diuersis auctoribus probatur esse collectus. Deinde Aurelii Celii de Medicina, et Hippocratis de Herbis et curis, diuersosque alios medendi arte compositos, quos uobis in bibliothece  nostre sinibus reconditos, Deo auxiliante, dereliqui.



CAPUT XXXII. Exhortatio Cassiodori ad monachos et abbates Chalcedonium et Geruntium.

Quapropter omnes, quos monasterii septa concludunt, tam Patrum regulas quam preceptoris proprii iussa seruate, et libenter que uobis salubriter imperantur efficite: quia magne remunerationis est premium sine aliquo murmure preceptis salutaribus obedire. uos autem uiros sanctissimos abbates Chalcedonium et Geruntium deprecor, ut sic cuncta disponatis, quatenus gregem uobis creditum  ad beatitudinis dona perducere debeatis.  Peregrinum igitur ante omnia suscipite, eleemosynam date, nudum uestite, esurienti panem frangite: quoniam iste uere dicendus est consolator, qui miseros consolatur. Ipsos autem rusticos qui ad uestrum monasterium pertinent, bonis moribus erudite, quos adiectarum pensionum pondere non grauetis; scriptum est enim: Iugum meum suaue est, et onus meum leue . Illud uero quod familiare rusticis comprobatur, furta nesciant, lucos colere prorsus ignorent, uiuant innoxio proposito et simplicitate felici. Secundo illis ordo conuersationis purissimus imponatur, frequenter ad monasteria sancta conueniant, ut erubescant uestros se dici, et non de uestra institutione cognosci. Sciant etiam Deum ubertatem agris eorum dignanter infundere, si eum fideliter  consueuerint inuocare.

Facta [ed., Data] est itaque uobis quedam urbs propria, ciues religiosi: in qua si concorditer et spiritualiter  transigitis, celestis iam patrie prefiguratione gaudetis. Nolite amare desidiam, quam Domino cognoscitis odiosam. Presto uobis sunt sanctarum Scripturarum instrumenta dogmatica cum expositoribus suis, qui uere sunt florigeri campi, celestis paradisi poma suauia, unde et fideles anime salubriter imbuantur, et lingue uestre non caduco, sed fructifero nimis instruantur eloquio. Quapropter desideranter introite mysteria Domini, ut sequentibus iter indicare possitis: quia magne uerecundie pondus est habere quod legas, et ignorare quod doceas. Et ideo future beatitudinis memores,  uitas Patrum, confessiones fidelium, passiones martyrum legite constanter  qui per totum orbem terrarum floruere; ut sancta imitatio uos prouocans, ad celestia regna perducat. Scientes quia non solum in agone sanguinis, aut in uirginitate carnis posite sunt corone, sed et omnes qui  uitia sui corporis uincunt, recteque credunt, palmam sancte remunerationis accipiunt. Sed ut facilius  mortiferas mundi delectationes, noxiaque blandimenta, Domino prestante, uincatis, et sitis  huius seculi  transeuntes, ad illud semper primi psalmi festinate remedium salutare, ut legem Domini diebus noctibusque meditemini. Tunc non inueniet inimicus proteruus locum, cum totum Christus occupauerit animum. Nam et Pater 557 Hieronymus pulchre complexus est, dicens : Ama lectionem Scripturarum, et carnis uitia non amabis.

Dicite mihi, uiri prudentissimi, quid beatius quam illum habere propitium, quem iratum non ualemus effugere? Nam si prefectum uox preconis enuntiet, si carpentum [b 1Kb] ipsius strepentibus rotis transire noscamus, nonne omnes uoluptates cordis abiicimus, dum aspectum ipsius reuerentiamque metuimus? Deus intonat per conuexa celi, fulgura demonstrat  in nubibus, frequenter commouet fundamenta terrarum, et, proh dolor! presentia ipsius non timetur, qui ubique totus et omnipotens esse cognoscitur. Quapropter absentem Iudicem non credamus, et rei ad ipsius tribunalia non ueniemus. Qui minus peccat, gratias agat, quoniam non est desertus a Domini misericordia, ut preceps laberetur ad uitia. Qui plurimum deliquit, incessanter exoret; nemo se ad excusationes perfidas et subdola uota conuertat. Reos nos fateamur, qui absolute delinquimus. Nihil est stultius quam illi uelle mentiri, cui nullatenus probatur illudi. Parata est misericordia, si petatur mente purissima. Nulla est causa deterior apud pium Iudicem, nisi quando subiectus suam negligit sospitatem.

 Oremus ergo, fratres karissimi, quatenus qui humano generi tam magna largitus est, ut ouem perditam reportare suis humeris dignaretur, et per incorporationis beneficium rumperet uincula peccatorum, ut ignaris atque alienatis fidei arcana patefaceret, baptisma donaret, martyrium concederet, eleemosynas fieri suaderet, sancta quoque nos orationis institutione purgaret, remittere nos fratribus peccata preciperet, ut ipse quoque similiter debita nostra laxaret, ut conuerteremus errantes, quatenus erroris nostri ligamina soluerentur; ut penitentiam summo studio quereremus, ut haberemus abundantiam caritatis erga Deum et proximum nostrum. Super his etiam communicationem corporis et sanguinis sui clementissimus Redemptor indulsit; quatenus  pietas Creatoris hinc maxime possit intelligi, cum nos tantis beneficiis  fecisset absolui. Addat ipse quoque nunc cumulum muneribus suis, sensus nostros illuminet, corda nostra purificet, ut Scripturas sanctas mente purissima cognoscere mereamur, et mandata ipsius suffragante nobis eius gratia compleamus.



CAPUT XXXIII. Oratio Cassiodori.

Presta, Domine, legentibus prouectum [ed., profectum], querentibus legem tuam peccatorum omnium  remissionem; ut qui desiderio magno ad lumen Scripturarum tuarum peruenire cupimus, nullis peccatis caligantibus obscuremur. Attrahe nos ad te uirtute omnipotentie tue; non relinquas sua uoluntate uagari quos pretioso sanguine redemisti. Imaginem tuam in nobis non sinas obscurari, que si te prestante [ed., presente] defendatur, semper egregia est. Non diabolo, non nobis liceat tua dona subuertere, quia totum fragile est quidquid tibi nititur obuiare. Audi nos, pie Rex, contra peccata nostra, et prius illa a nobis remoue, quam nos per ea iuste possis in tua examinatione damnare.

Quid nostra nobis insidiatur iniquitas, quid contra nos delicta confligunt, creaturam tuam euertere cupiunt, que nulla substantie firmitate consistunt?  Dicat certe diabolus, cur nos insaturabili dolore persequitur. Nunquid illi consilium dedimus, ut tibi Domino superbus existeret, et de beatitudine collata caderet, cum tante per te uirtutis insignia possideret? Sufficiat quod nos in Adam perculit. Quare nos quotidianis deceptionibus impius calumniator insequitur? Et sicut ille a gratia tua per culpam suam cecidit, nos quoque ut ab eadem separemur, exquirit. Concede, Domine, contra hostem crudelissimum, pium tue defensionis auxilium; ut sicut ille fragilitatem nostram non desinit impetere, ita tuis possit uiribus confusus abscedere. Non permittas, bone Rex, in nobis seuissimum hostem sua uota complere, qui te grauiter elegit offendere. Quid nos sicut leo rugiens circuit, querens quem deuorare contendit ? Semel illi in baptismate sacro renuntiauimus, semel tibi, Domine, credere professi sumus; tales  nos per tuam defensionem concede seruari, quales nos fieri per aquam regenerationis, Creator altissime, prestitisti. Qui tui esse cepimus, alium dominum nesciamus. Tua gratia redempti sumus, tua mandata te donante faciamus. Si nos relinquis, ille nos tergiuersator inuadit; indefectus atque impudens semper assistit, lucra sua computans humanas ruinas. Blanditur, ut decipiat: instigat, ut perimat; maxime per corpus nostrum animas decipit; et ita labilis per desideria humana diffunditur, ut nulla pene prouidentia, nullo prorsus consilio sentiatur. Longum est per cuncta discurrere. Tali quis possit obsistere, nisi tu, Domine, illi decreueris obuiare? Quid enim de nobis possit facere, qui te in nostro corpore ausus fuit per subdola machinamenta tentare? Exaudi nos, o custos  hominum! hic nos ab illo indulgentia tua libera, qui nos trahere nititur ad gehennam. Cum illo sortem non habeamus, ut tecum, Domine, habere possimus. uindica fabricam tuam ab illo qui destruit; damnari alios non faciat, qui seipsum damnauit; sed potius ille cum suis pereat, qui perdere cuncta festinat.

EPILOGUS.---Eia nunc, karissimi fratres, festinate in Scripturis sanctis proficere, quando me cognoscitis pro doctrine uestre copia, adiutorio dominice gratie, tanta uobis et talia congregasse. Conferte nunc legentes uicissitudinem rerum, ut pro me iugiter Domino supplicare dignemini: quoniam scriptum est; Orate pro inuicem, ut saluemini . O inestimabilis pietas uirtusque Creatoris, quando in commune utile esse promittitur, si pro nobis inuicem  pio Domino supplicemus!





M. AURELII CASSIODORI DE ARTIBUS AC DISCIPLINIS LIBERALIUM LITTERARUM. *



PREFATIO.

 558 Superior liber, Domino prestante, completus, Institutionem uidelicet diuinarum continet lectionum; hic triginta tribus titulis noscitur comprehensus. Qui numerus etati dominice probatur accommodus, quando mundo peccatis mortuo eternam uitam prestitit,  et premia credentibus sine fine concessit. Nunc tempus est ut aliis septem titulis secularium lectionum presentis libri textum percurrere debeamus; qui tamen calculus per septimanas sibimet succedentes in se continue reuolutus, usque ad totius orbis finem semper extenditur.

Sciendum est plane quoniam frequenter quidquid continuum atque perpetuum Scriptura sancta uult intelligi, sub isto numero comprehendit; sicut dicit Dauid: Septies in die laudem dixi tibi ; cum tamen alibi profiteatur: Benedicam Dominum in omni tempore, semper laus eius in ore meo . Et Salomon: Sapientia edificauit sibi domum, excidit columnas septem . In  Exodo quoque dixit Dominus ad Moysen: Facies lucernas septem, et pones eas super candelabrum, ut luceant ex aduerso . Quem numerum Apocalypsis in diuersis rebus omnino commemorat ; qui tamen calculus ad illud nos  eternum tempus trahit, quod non potest habere defectum. Merito ergo ibi semper commemoratur, ubi perpetuum tempus ostenditur.

Sic arithmetica disciplina dotata est, quando rerum opifex Deus dispositiones suas sub numeri, ponderis et mensure quantitate, constituit; sicut ait Salomon: Omnia in numero, mensura et pondere fecisti . Creatura siquidem Dei sic numero facta cognoscitur, quando ipse in Euangelio ait: uestri autem et capilli capitis omnes numerati sunt . Sic creatura Dei constituta est in mensura, sicut ipse in Euangelio testatur: Quis autem uestrum cogitans potest adiicere ad staturam suam cubitum unum ? Item Isaias propheta  dicit: Qui celum metitur palmo, et terram tenet clausa manu . Rursus creatura Dei probatur facta sub pondere; sicut ait in Prouerbiis Salomon: Et librabat fontes aquarum, et paulo post: Quando appendebat fundamenta terre, cum eo eram . Quapropter, opere Dei singularizato, magnifice res necessaria definitione concluse sunt; ut sicut eum omnia condidisse credimus, ita et quemadmodum facta sunt aliquatenus disceremus.

Unde datur intelligi mala opera diaboli nec pondere, nec mensura, nec numero contineri: quoniam quidquid agit iniquitas, iustitie semper aduersum est; sicut et tertius decimus Psalmus meminit, dicens: Contritio et infelicitas in uiis eorum, et uiam pacis non cognouerunt: non est timor Dei ante oculos  eorum . Isaias quoque dicit: Dereliquerunt Deum Sabaoth, et ambulauerunt per uias distortas. Reuera mirabilis et summe sapiens Deus, qui omnes creaturas suas singulari moderatione distinxit, ne aliquid eorum feda confusio possideret. Unde Pater Augustinus in libro Iu de Genesi ad litteram minutissime disputauit.

Modo iam secundi uoluminis intremus initia, que paulo diligentius audiamus [Hic incipiunt mss. cod.]: Intentus nobis est de arte grammatica, siue rhetorica uel de disciplinis aliqua breuiter uelle conscribere; quarum rerum principia necesse est nos inchoare; dicendumque prius est de arte grammatica, que est uidelicet origo et fundamentum liberalium litterarum.

Liber autem dictus est a libro, id est arboris cortice  dempto atque liberato, ubi ante copiam chartarum antiqui carmina describebant. Scire autem debemus, sicut uarro dicit, utilitatis alicuius causa omnium artium exstitisse principia.

Ars uero dicta est, quod nos suis regulis arctet 559 atque constringat. Alii dicunt a Grecis hoc tractum esse uocabulum, , id est a uirtute doctrine, quam diserti uiri uniuscuiusque bone rei scientiam uocant.

Secundo de arte rhetorica, que propter nitorem ac copiam eloquentie sue, maxime in ciuilibus questionibus, necessaria nimis et honorabilis estimatur.

Tertio de logica, que dialectica nuncupatur. Hec, quantum magistri seculares dicunt, disputationibus  subtilissimis ac breuibus uera sequestrat a falsis.

Quarto de mathematica, que quatuor complectitur disciplinas, id est arithmeticam, geometricam, musicam et astronomicam. Quam mathematicam Latino sermone doctrinalem possumus appellare; quo nomine licet omnia doctrinalia dicere ualeamus quecunque docent hec sibi tamen commune uocabulum propter suam excellentiam proprie uindicauit; ut Peta dictus, intelligitur uirgilius; Orator enuntiatus, aduertitur Cicero; quamuis multi et pete et oratores in Latina lingua esse doceantur; quod etiam de Homero atque Demosthene Grecia facunda concelebrat.

Mathematica uero est scientia que abstractam  considerat quantitatem. Abstracta enim quantitas dicitur, quam intellectu a materia separantes, uel ab aliis accidentibus, sola ratiocinatione tractamus. Sic totius uoluminis ordo quasi quodam uade [ed., uado] promissus est.

Nunc quemadmodum pollicita sunt, per diuisiones definitionesque suas, Domino iuuante, reddamus: quia duplex quodammodo discendi genus est, quando et linealis descriptio imbuit diligenter aspectum, et per [ed., post] aurium preparatum intrat auditum. Nec illud quoque tacebimus, quibus auctoribus tam Grecis quam Latinis, que dicimus, exposita claruerunt; ut qui studiose legere uoluerit, quibusdam compendiis [mss. Reg. et Sang., competentiis] introductus, lucidius maiorum dicta percipiat.



CAPUT PRIMUM. INSTITUTIO DE ARTE GRAMMATICA.


Grammatica a litteris nomen accepit, sicut uocabuli ipsius deriuatus sonus ostendit; quas primus omnium Cadmus sexdecim tantum legitur inuenisse, easque Grecis studiosissimis tradens, reliquas ipsi uiuacitate animi suppleuerunt. De quarum formulis atque uirtutibus, Helenus atque Priscianus subtiliter Attico sermone locuti sunt. Grammatica uero est peritia pulchre loquendi ex petis illustribus, oratoribusque [mss., auctoribus] collecta. Officium eius est sine uitio dictionem prosalem metricamque componere. Finis uero elimate locutionis uel scripture, inculpabili placere peritia.

 Sed quamuis auctores superiorum temporum de arte grammatica ordine diuerso tractauerint, suisque seculis honoris decus habuerint, ut Palemon, Phocas, Probus et Censorinus, nobis tamen placet in medium Donatum deducere, qui et pueris specialiter aptus, et tironibus probatur accommodus. Cuius gemina commenta reliquimus, ut supra quod ipse planus [ms. Sanger., Latinus] est, fiat clarior dupliciter explanatus. Sed et sanctum Augustinum propter simplicitatem fratrum breuiter instruendam, aliqua de eodem titulo scripsisse reperimus, que uobis lectitanda reliquimus: ne quid rudibus deesse uideatur, qui ad tante scientie culmina preparantur.


Donatus igitur in secunda parte ita disceptat.
     De uoce articulata.
    De littera.
    De syllaba.
    De pedibus.
    De accentibus.
    De posituris seu distinctionibus.
    Et iterum de partibus orationis octo.
    De schematibus.
    De etymologiis.
    De orthographia.


uox articulata est er percussus, sensibilis auditu, quantum in ipso est.

Littera est pars minima uocis articulate.

Syllaba est comprehensio litterarum, uel unius uocalis enuntiatio, temporum capax.

 Pes est syllabarum et temporum certa dinumeratio.

Accentus est uitio carens uocis artificiosa pronuntiatio.

Positura siue distinctio est moderate pronuntiationis apta repausatio.

Partes autem orationis sunt octo, nomen, pronomen, uerbum, aduerbium, participium, coniunctio, prepositio, interiectio.

Nomen est pars orationis cum casu, corpus aut rem proprie communiterue significans; proprie, ut Roma, Tiberis; communiter, ut urbs, fluuius.

Pronomen est pars orationis que, pro nomine posita, tantumdem pene significat, personamque interdum recipit.

uerbum est pars orationis cum tempore et persona  sine casu.

Aduerbium est pars orationis que, adiecta uerbo, significationem eius explanat atque implet; ut, iam faciam uel non faciam.

Participium est pars orationis dicta quod partem capiat nominis, partemque uerbi; recipit enim a nomine genera et casus, a uerbo tempora et significationes, ab utroque numeros et figuras.

Coniunctio est pars orationis adnectens ordinans que sententiam.

Prepositio est pars orationis que, preposita aliis partibus orationis, significationem earum aut mutat, aut complet, aut minuit.

Interiectio est pars orationis significans mentis affectum uoce incondita.

 Schemata sunt transformationes sermonum 560 uel sententiarum, ornatus causa posite; que a quodam artigrapho nomine Sacerdote collecta, fiunt numero nonaginta octo: ita tamen ut que a Donato inter uitia posita sunt, in ipso numero collecta claudantur. Quod et mihi quoque durum uidetur uitia dicere, que auctorum exemplis, et maxime legis diuine auctoritate firmantur. Hec grammaticis oratoribusque communia sunt: que tamen in utraque parte probabiliter reperiuntur aptata.

Addendum est etiam de etymologiis et orthographia, de quibus alios scripsisse certissimum est. Etymologia est aut uera aut uerisimilis demonstratio, declarans ex qua origine uerba descendant.

Orthographia est rectitudo scribendi nullo errore  uitiata, que manum componit et linguam. Hec breuiter dicta sufficiant.

Ceterum qui ea uoluerit latius pleniusque cognoscere, cum prefatione sua codicem legat, quem nostra curiositate formauimus, id est Artem Donati, cui de Orthographia librum et alium de Etymologiis inseruimus, quartum quoque de Schematibus Sacerdotis adiunximus; quatenus diligens lector in uno codice reperire possit, quod arti grammatice deputatum esse cognoscit.

Sed quia continentia magis artis grammatice dicta est, curauimus aliqua de nominis uerbique regulis pro parte subiicere, quas recte tantum Aristoteles orationis partes asseruit.



DE NOMINIBUS.



Nominis partes sunt:
    Qualitas, ,
    Comparatio, ,
    Genus, ,
    Numerus, ,
    Figura, ,
    Casus, .




Pronominis partes.
    Qualitas,
    Genus,
    Numerus,
    Figura,
    Persona,
     Casus.


Nomina que apud nos in us, ut uulgus, pelagus, uirus, Lucretius uiri dicit; quanquam rectius inflexum maneat. Secunde species sunt que per obliquos casus crescunt, et genitiuo singulari in is litteras exeunt; ut genus, nemus: ex quibus quedam u in e mutant, ut olus oleris, ulcus ulceris: quedam in o, ut nemus nemoris, pecus pecoris. In dubitationem ueniunt fenus et stercus in e an o mutent: quoniam que in nus syllabam finiunt, u in e mutant; ut uulnus, scelus, funus, et funeratos dicimus. Fenus enim exemplo non debet nocere, cum inter dubia genera ponatur. Item ueteres stercoratos agros dicebant, non sterceratos.

In s littera finita nomina, precurrentibus n uel r, omnia sunt unius generis, nisi que ante s, r habent,  interdum d recipiunt, ut socors socordis; interdum i, ut solers, iners.

In plurali quoque, excepto genitiuo et accusatiuo, omnibus casibus similiter declinantur. Nam quedam in um genitiuo, accusatiuo in es exeunt, ut Mars, ars; quedam in ium, ut sapiens, patiens, et ob hoc accusatiui eorum in eis exeunt. Pleraque autem ex his nomina tribus generibus communia sunt, et in litteram quam habent, neutra in nominatiuo plurali dant etiam genitiuis reliquorum generum, cum quibus communia sunt.

In t littera, neutra tantum nomina quedam, pauca finiuntur; ut git, quod non declinatur; ut caput, sinciput. Quidam cum lac dicunt, adiiciunt i, propter  quod facit lactis; sed uirgilius:

Lac mihi non estate nouum, non frigore defit.
Quippe cum nulla apud nos nomina in duas mutas exeant, et ideo ueteres lacte in nominatiuo dixerant.

X littera terminat quedam in quibus omnia communia in ium exeunt in genitiuo plurali; ob hoc accusatiuo in i et s. Plurima uero genitiuo in u et m, non precurrente i, et ob hoc in e et s accusatiuo exeunt; nam in reliquis consentiunt. Ut pote cum singulariter omnia nominatiua et uocatiua habeant genitiuum in i et s, agant datiuum in i littera; ablatiuum in e uel i definiant, adiectaque m accusatiuum definiant impleantque; pluraliter uero datiuum ablatiuumque in bus syllaba finiunt.

 Nam de ceteris, quibus dissident ueteres, quidam atrocum et ferocum, qua ratione omnium x littera finitorum una species uidebitur. Huic x littere omnes uocales preferuntur; ut capax, frutex, pernix, atrox, redux. Ex iis nominibus quedam in nominatiuo producuntur, quedam corripiuntur; quedam consentiunt in nominatiuo, in obliquis dissentiunt. Pax enim, et rapax, item rex et pumex, item nux et lux, etiam primam positionem uariant ad nix et nutrix. Item nox et atrox sic in prima positione consentiunt, ut discrepent per obliquos.

Et illud animaduertendum est, quedam ex iis x litteram in g, quedam in c per declinationes compellere. Lex enim legis, grex gregis facit, ut pix picis, nux nucis. Nam in his que non sunt monosyllaba,  nunquam non x littera genitiuo in c conuertitur; ut frutex fruticis, ferox ferocis. Supellex autem, et senex, et nix, priuilegio quodam contra rationem declinantur, quoniam supellex duabus syllabis crescit, quod uetat ratio; et senex ut in nominatiuo item genitiuo disyllabus manet, cum omnia x littera terminata crescant. Et nix nec in c conuertitur, ut pix; nec in g ut rex; sed in u consonans, in uocalem transire non possit.

In plurali autem genitiuo, ablatiuus singularis formas uertit. Nam in a aut o terminatus, in rum exit, e correpta in um; producta, in rum; i terminatus in um. Datiuus et ablatiuus pluralis a in is exeunt et in bus. Que precepta in scholis sunt tritiora; sed quotiens in is exeunt, longa syllaba terminantur; quoties  in bus, breui. Decursis nominum regulis, equum est consequenter adiicere canones uerborum prime coniugationis.



561 DE uERBIS.


Partes uerbi sunt:
    Qualitas,
    Coniugatio,
    Genus,
    Numerus,
    Figura,
    Tempus,
    Persona,




Qualitas uerbi:
    Modi,
     Indicatiui, ,
    Imperatiui, ,
    Optatiui, ,
    Coniunctiui, ,
    Infinitiui, ,




Genus uerbi:
    Actiua, ,
    Passiua, ,
    Communia, .




Tempus, :
    Presens, ,
    Preteritum, 
    Futurum, ,
     Imperfectum, ,
    Perfectum, ,
    Plusquam perfectum, ,
    Infinitum, .


uerba que uel in o littera, uel alia precedente uocali terminantur, uel preeunte uocali qualibet, formas habent quatuor.

Secunde coniugationis correpte uerba formas habent uiginti. Sic quecunque uerba indicatiuo modo, tempore presenti, persona prima, in o littera terminantur, formas habent sex, que uoces formas habent duas. Que nulla precedente uocali in o littera terminantur, formas habent duodecim.

Tertie coniugationis producte uerba, que indicatiuo modo, tempore presenti, persona prima in o  littera terminantur, formas habent quinque. Quecunque autem uerba cuiuscunque coniugationis indicatiuo modo, tempore presenti, persona prima, uel nulla precedente uocali, uel qualibet alia precedente in o littera terminantur, eorum declinatio hoc numero formarum continetur. De quibus singulis dicam.

Prime coniugationis uerba indicatiuo modo, tempore presenti, persona prima, aut in o littera nulla alia precedente uocali terminantur, ut amo, canto; aut eo, ut commeo, calceo; aut io, ut lanio, satio; aut uo, ut estuo, continuo. Prime coniugationis uerba imperatiuo modo, tempore presenti ad secundam personam in a littera producta terminantur: ut amo, ama; canto, canta; infinito modo ad imperatiuum  modum, in re syllaba, manente productione, terminantur: ut ama, amare; canta, cantare. Item prima coniugatio, que indicatiuo modo, tempore preterito, specie absoluta, adiecta ad imperatiuum ui syllaba, manente productione terminantur; ut commeo, commea, commeaui; lanio, lania, laniaui; satio, satia, satiaui. Eodem modo, eodem tempore, specie inchoatiua, adiecta ad imperatiuum modum in bam syllaba terminantur: ut commea, commeabam; lania, laniabam; estua, estuabam. Prima coniugatione, eodem modo, eodem tempore, specie recordatiua, adiectis ad imperatiuum modum ueram syllabis, terminantur partes: ut commea, commeaueram; lania, laniaueram; estua, estuaueram. Prima coniugatione, eodem modo, tempore futuro, adiecta ad imperatiuum modum bo  syllaba, terminantur: ut commea, commeabo; lania, laniabo; estua, estuabo.

Que uero indicatiuo modo, tempore presenti, ad primam personam in o littera, nulla alia precedente uocali, terminantur, ea indicatiuo modo, tempore preterito, specie absoluta et exacta, quatuor modis proferuntur.

Et est primus qui similem regulam his habet. Qui indicatiuo modo, tempore presenti, prima persona penultimam uocalem habet: ut amo, ama, amaui, amabam, amaueram, amabo, amare.

Secundus est qui o in i conuertit ultimam in preterito perfecto, penultimam in plusquam perfecto e corripit; ut adiuuo, adiuui, adiuueram.

Tertius qui similem quidem regulam habet primi  modi, sed detracta a littera disiungit: ut seco, secaui, secaueram, secabo, secare. Facit enim specie absoluta secui, et exacta secueram.

Quartus est qui per geminationem syllabe profertur: ut sto, sta, steti, steteram, stabo, stare. Huic simile do, da, dedi, dabam, dederam, dabo, dare, correpta littera a contra regulam, in eo quod est, dabam, dabo, dare.

Proferuntur secunde coniugationis uerba, que indicatiuo modo, tempore presenti, persona prima, in eo litteris terminantur: ut uideo, uides; moneo, mones. Secunde coniugationis uerba, indicatiuo modo, tempore presenti, ad secundam personam in e littera producta, terminantur: ut uideo, uide; moneo, mone. Secunde coniugationis uerba, infinito modo,  adiecta ad imperatiuum modum re syllaba, manente productione terminantur: ut uide, uidere; mone, monere. Secunde coniugationis uerba, indicatiuo modo, tempore preterito, specie absoluta et exacta, septem modis declinantur; et est primus, qui formam regule ostendit. Nam forma hec est, cum secunde coniugationis uerbum, indicatiuo modo, tempore preterito quidem perfecto, adiecta ad imperatiuum modum ui syllaba, manente productione. Cetera desiderantur in mss.



CAPUT II. DE ARTE RHETORICA.

Artium alie sunt posite in inspectione, id est cognitione  et estimatione rerum, qualis est astrologia: nullum exigens actum, sed ipso rei cuius studium habet, intellectu contenta, que uocatur. Alia in agendo, cuius in hoc finis est, ut ipso actu perficiatur, nichilque post actum operis relinquat, que dicitur, qualis saltatio est. Alia in effectu, que operis, quod oculis subiicitur consummatione, finem 562 accipiunt, quam appellamus, qualis est pictura.

Duo sunt genera orationis: altera perpetua, que rhetorica dicitur; altera concisa, que dialectica; quas quidem Zeno adeo coniunxit, ut hanc compresse in pugnum manus, illam explicate similem dixerit.

Initium dicendi dedit natura; initium artis obseruatio. Homines enim, sicut in medicina, cum uiderent  alia salubria, alia insalubria ex obseruatione eorum effecerunt artem.

Facultas orandi consummatur natura, arte, exercitatione; cui partem quartam adiiciunt quidam imitationem, quam nos arti subiicimus.

Tria sunt que prestare debet orator: ut doceat, moueat, delectet. Hec enim clarior diuisio est quam eorum qui totum opus in res et in affectus partiuntur.

In suadendo ac dissuadendo tria primum spectanda sunt: quid sit de quo deliberetur, qui sint qui deliberent, quis sit qui suadeat rem de qua deliberatur. Omnis deliberatio de dubiis fit. Partes suadendi sunt honestum, utile, necessarium. Quidam, ut Quintilianus, hoc est possibile, approbat.


Quare proemium a Grecis dicitur.


Clare partem hanc ante ingressum rei de qua dicendum sit ostendunt. Nam siue propterea quod cantus est, et citharedi pauca illa, que antequam legitimum certamen inchent, emerendi fauoris gratia canunt, proemium cognominarunt. Oratores quoque ea que priusquam causam exordiantur, ad conciliandos sibi iudicum animos preloquuntur, proemii appellatione signarunt. Siue quod Greci uiam appellant id quod ante ingressum rei ponitur, sic uocari est institutum. Causa proemii hec est, ut auditorem, quo sit nobis in ceteris partibus accommodatior, preparemus. Id fit tribus modis, si beneuolum, attentum, docilemque feceris; et in reliquis partibus haud minus, precipue tamen in initiis necesse  est animos iudicum preparare.


Quid differt proemium ab epilogo.

Quidam putarunt quod in proemio preterita, in epilogo futura dicantur. Quintilianus autem eo quod in ingressu parcius et modestius pretentanda sit iudicis misericordia; in epilogo uero liceat totos effundere affectus, et fictam orationem induere personis, et defunctos excitare, et pignora reorum perducere, que minus in proemiis sunt usitata.


De Narratione.

Narratio aut tota pro nobis est, aut tota pro aduersariis, aut mixta ex utrisque. Si erit tota pro nobis, contenti simus his tribus partibus, ut iudex intelligat, meminerit, credat, nec quidquam reprehensione  dignum putet.

Notandum ut quoties exitus rei satis ostendit priora, debemus hoc esse contenti, quo reliqua intelliguntur; satius est narrationi aliquot superesse quam deesse; nam superuacua cum tedio dicuntur, necessaria cum periculo subtrahuntur. Que probatione tractaturi sumus, personam, causam, locum, tempus, instrumentum, occasionem narratione delibabimus. Multe sepe in una causa sunt narrationes. Non semper eo ordine narrandum, quo res gesta est. fit ad augmentum uel inuidie, uel miserationis, uel in aduersis. Initium narrationis a persona fiet, et ea si nostra est, ornetur; si aliena, infametur. Et hec cum suis accidentibus ponitur. Finis narrationis fit, cum eo perducitur expositio, unde  questio oriatur.


De egressionibus.

Egressus est, uel egressio, hoc est , cum intermissa parum re proposita, quiddam interseritur delectationis utilitatisue gratia. Sed he sunt plures, que per totam causam uarios excursus habent: ut laus hominum locorumque, ut descriptio regionum, expositio quarumdam rerum gestarum, uel etiam fabulosarum.

Sed indignatio, miseratio, inuidia, conuicium, excusatio, conciliatio, maledictorum refutatio, et similia: omnis amplificatio, minutio, omnis affectus, genus de luxuria, de auaritia, religione, officiis cum suis argumentis subiecta similium rerum, quia coherent,  egredi non uidentur. Areopagite damnauerunt puerum, cornicum oculos eruentem; qui putantur nichil aliud iudicasse, quam id signum esse perniciosissime mentis, multisque malo future si adoleuisset.


De credibilibus.

Credibilium tria sunt genera: unum firmissimum, quia fere semper accidit, ut, liberos a parentibus amari.

Alterum uelut propensius, eum qui recte ualeat, in crastinum peruenturum.

Tertium tantum non repugnans, ab eo in domo furtum factum, qui domui fuit.


Argumenta unde ducantur.

 Ducuntur argumenta a personis, causis, tempore; cuius tres partes sunt, precedens, coniunctum, insequens. Si agimus, nostra confirmanda sunt prius; tum ea que nostris opponuntur refutanda. Si respondemus, sepius incipiendum a refutatione. Locuples et speciosa et imperiosa uult esse eloquentia.


De conclusione.

Conclusio, que peroratio dicitur, duplicem habet rationem: ponitur enim aut in rebus, aut in affectibus rerum, repetitio et congregatio, que Grece dicitur, a quibusdam Latinorum renumeratio dicitur, et memoriam auditoris reficit, et totam simul causam ponit ante oculos; ut etiam si per singulos minus ualebant, turba moueantur, ita  tamen ut breuiter eorum capita cursimque tangantur. Sed tunc fit ubi multe cause uel questiones inseruntur; nam si breuis et simplex est, non est necessaria.


De affectibus.

Affectuum due sunt species, quas Greci uocant, hoc est, quasi mores et affectus 563 concitatos; et quidem affectus concitatos; uero mites atque compositos; in illis uehementes motus, in his lenes: et quidem imperat, persuadet; hi ad perturbationem, illi ad beneuolentiam preualent. Et est temporale, uero perpetuum; utraque ex eadem natura; sed illud maius, hoc minus, ut amor , caritas concitat, sedat.

 In aduersos plus ualet inuidia quam conuicium, quia inuidia aduersarios, conuicium nos inuisos facit. Nam sunt quedam que si ab imprudentibus excidant, stulta sunt; cum simulamus, uenusta creduntur. Bonus altercator uitio iracundie careat; nullus enim rationi magis obstat affectus, et fert extra causam plerumque, et deformia conuicia facere ac mereri cogit, et nonnunquam in ipsos iudices incitatur; quoniam sententie, uerba, figure, coloresque sunt occultiores questiones ingenio, cura, exercitatione.

Coniectura omnis, aut de re est, aut de animo.  Utriusque tria tempora sunt, preteritum, presens, et futurum. De re et generales questiones sunt, et definite; id est, et que non continentur personis, et que continentur. De animo queri non potest, nisi ubi persona est; et de facto, cum de re agitur, aut quid factum sit in dubium uenit, aut quid fiat, aut quid futurum sit, et reliqua similia.


De amphibologia.

Amphibologie species sunt innumerabiles, adeo ut philosophi quidam putent nullum esse uerbum quod non plura significet genera, aut admodum pauca; aut enim uocibus singulis accidi per , aut coniunctis per ambiguam constructionem.

uitiosa oratio fit, cum inter duo nomina medium uerbum ponitur.

 Oppositiones etsi contrarie non sint, sed dissimiles, uerumtamen si suam figuram seruant, sunt nichilominus antitheta.

Naturalis questio est, que est temporalis; sicut cum que sunt per ordines temporum acta, narrantur. Nunc ad artis rhetorice diuisiones definitionesque ueniamus; que sicut extensa atque copiosa est, ita a multis et claris scriptoribus tractata dilatatur.


Quid sit rhetorica.

Rhetorica dicitur a copia deducte locutionis influere. Ars autem rhetorica est, sicut magistri tradunt secularium litterarum, bene dicendi scientia in ciuilibus questionibus. Orator igitur est uir bonus, dicendi peritus, ut dictum est in ciuilibus questionibus.  Oratoris autem officium est apposite dicere ad persuadendum. Finis, persuadere dictione, quatenus rerum et personarum conditio uidetur admittere in ciuilibus questionibus: unde nunc aliqua breuiter assumemus, ut nonnullis partibus indicatis, pene totius artis ipsius summam uirtutemque intelligere debeamus.

Ciuiles questiones sunt, secundum Fortunatianum artigraphum nouellum, que in communem animi conceptionem possunt cadere, id est, qua unusquisque potest intelligere, cum de equo queritur et bono. Diuiduntur in causam et questionem. Causa est res que habet in se controuersiam in dicendo positam, personarum certarum interpositione; questio autem est pres que habet in se controuersiam in  dicendo positam sine certarum personarum interpositione [a 10Kb] .



DE PARTIBUS RHETORICAE.


Partes rhetorice sunt quinque.
    Inuentio,
    Dispositio,
    Elocutio,
    Memoria,
    Pronuntiatio,


Inuentio est excogitatio rerum uerarum aut uerisimilium, que causam probabilem reddunt.

 Dispositio est rerum inuentarum in ordinem pulchra distributio.

Elocutio est idoneorum uerborum ad inuentionem accommodata perceptio.

Memoria est firma animi rerum ac uerborum ad inuentionem perceptio.

Pronuntiatio est ex rerum et uerborum dignitate, uocis et corporis decora moderatio.


De generibus causarum.

Genera causarum rhetorice sunt tria principalia: demonstratiuum, deliberatiuum, iudiciale:
[Figure: [Table] 9Kb]

Demonstratiuum genus est cum aliquid demonstramus, in quo est laus et uituperatio, hoc est, quando per huiusmodi descriptionem ostenditur aliquis, atque cognoscitur; ut psalmus XXuIII et alia uel loca uel psalmi plurimi, ut: Domine, in celo misericordia tua, et usque ad nubes ueritas tua. Iustitia tua sicut montes Dei, et reliqua.
[Figure: [Table] 14Kb]

 Iuridicialis est in qua equi et recti natura, et premii et pene ratio queritur.

Negotialis est in qua, quid iuris ex ciuili more et equitate sit, consideratur.

Absoluta est que ipso in se continet iuris et iniurie questionem.

Assumptiua est, que ipsa ex se nichil dat firmi, aut recusationem foris, aut aliquid defensionis assumit.

Concessio est, cum reus non id quod factum est, defendit, sed ut ignoscatur postulat [a 1Kb] quod nos ad penitentes probauimus pertinere (Comment in Psal. col. 169 et 103 [218 et 258].

Remotio criminis est, cum id crimen quod infertur ab se et ab sua culpa, ui et potestate in alium reus dimouere conatur.

 Deliberatiuum genus est in quo est suasio et dissuasio, hoc est quid appetere, quid fugere, quid docere, quid prohibere debeamus.

Iudiciale genus est in quo est accusatio et defensio, uel premii pensio et negatio.


De statibus.

Status Grece . Status causarum sunt aut rationales, aut legales. Status uero dicitur ea res, 564 in qua causa consistit. Fit autem ex intentione et depulsione, uel constitutione.

Statum alii uocant constitutionem, alii questionem, alii quod ex questione appareat.

Status rationales secundum generales questiones  sunt quatuor:

    Coniectura.
    Finis.
    Qualitas.
    Translatio.


1. Coniecturalis status est, cum factum quod ab alio obiicitur, ab aduersario pernegatur.

2. Finitiuus status est, cum id quod obiicitur, non hoc esse contendimus; sed quid illud sit, adhibitis definitionibus approbamus.

3. Qualitas est, cum qualis res sit, queritur; et quia de ui et genere negotii controuersia est, constitutio generalis uocatur.

 Relatio criminis est, cum ideo iure factum dicitur, quod aliquis ante iniuriam lacessierit.

Comparatio est, cum aliud aliquod alterius factum honestum aut utile contenditur, quod, ut fieret illud quod arguitur, dicitur esse commissum.

Purgatio est, cum factum quidem conceditur, sed culpa remouetur. Hec partes habet tres, imprudentiam, casum, necessitatem. Imprudentia est, cum scisse se aliquid is qui arguitur, negat. Casus est, cum demonstratur aliquam fortune uim obstitisse uoluntati. Necessitas est, cum ui quadam reus id quod fecerit, fecisse se dixerit.

Deprecatio est, cum et peccasse, et consulto peccasse reus confitetur, et tamen ut ignoscatur postulat. Quod genus perraro potest accidere.

 4. Translatio dicitur, cum causa ex eo pendet, cum non aut is agere uidetur, quem oportet, aut non cum eo qui oportet; aut non apud quos, quo tempore, qua lege, quo crimine, qua pena oporteat. Translationi adiicitur constitutio, quod actio translationis et commutationis indigere uidetur.

Status legales sunt quinque:

    Scriptum et uoluntas.
    .
    Leges contrarie.
    Ambiguitas. .
    Collectio, siue ratiocinatio.
    .
    Definitio legalis.


Scriptum et uoluntas est, quando uerba ipsa uidentur cum sententia scriptoris dissidere.

 Legis contrarie status est, quando inter se due leges aut plures discrepare uidentur.

Ambiguitas est, cum id quod scriptum est duas aut plures res significare uidetur.

Collectio, que et ratiocinatio nuncupatur, est quando ex eo quod scriptum est inuenitur.

Definitio legalis est, cum uis uerbi quasi definitiua constitutione, in qua posita sit, queritur.

Status ergo tam rationales quam legales a quibusdam decem et octo connumerati sunt. Ceterum secundum Rhetoricos Tullii decem et nouem inueniuntur, propterea quod translationem inter rationales principaliter affixit status. Unde seipsum etiam Cicero  reprehendens, translationem legalibus statibus applicauit.


De controuersia.


Omnis controuersia, sicut ait Cicero, aut simplex est, aut iuncta, aut ex comparatione.

Simplex est que absolutam continet unam questionem, hoc modo: Corinthiis bellum indicemus, an non.

Iuncta est ex pluribus questionibus [a 1Kb] , in qua plura queruntur hoc pacto: Carthago diruatur, an Carthaginiensibus reddatur, an eo colonia deducatur.

Ex comparatione, utrum potius, an quod potissimum 565 queritur ad hunc modum: utrum exercitus contra Philippum in Macedoniam mittatur, qui sociis sit auxilio, an teneatur in Italia, ut quam maxime contra Annibalem copie sint.



DE GENERIBUS CAUSARUM.


Genera causarum sunt quinque:

    Honestum,
    Admirabile,
    Humile,
    Anceps,
    Obscurum.


Honestum cause genus est cui statim sine oratione nostra fauet auditoris animus.

Admirabile, a quo est alienatus animus eorum qui audituri sunt.

 Humile est quod negligitur ab auditore, et non magnopere attendendum uidetur.

Anceps in quo aut iudicatio dubia est, aut causa et honestatis et turpitudinis particeps, ut beneuolentiam pariat et offensionem.

Obscurum, in quo aut tardi auditores sunt, aut difficilioribus ad cognoscendum negotiis causa implicata est.



DE PARTIBUS RHETORICAE.

Partes orationis rhetorice sunt sex:

    Exordium,
    Narratio,
    Partitio,
    Confirmatio,
    Reprehensio,
     Conclusio, siue
    Peroratio.


Exordium est oratio animum auditoris idonee comparans ad reliquam dictionem.

Narratio est rerum gestarum, aut ut gestarum expositio.

Partitio est, que si recte habita fuerit, illustrem et perspicuam totam efficit orationem.

Confirmatio est per quam argumentando nostre cause fidem, et auctoritatem, et firmamentum adiungit oratio.

Reprehensio est per quam argumentando aduersariorum confirmatio diluitur aut eleuatur.

Conclusio est exitus et determinatio totius orationis,  ubi interdum et epilogorum allegatio flebilis adhibetur.

Hec licet Cicero, Latine eloquentie lumen eximium, per uaria uolumina copiose nimis et diligenter effuderit, et in Arte rhetorica duobus libris uideatur amplexus, quorum commenta a Mario uictorino composita, in bibliotheca mea uobis reliquisse cognoscor.

Quintilianus etiam doctor egregius, qui post fluuios Tullianos singulariter ualuit implere que docuit, uirum bonum dicendi peritum a prima etate suscipiens, per cunctas artes ac disciplinas nobilium litterarum erudiendum esse monstrauit. Libros autem duos Ciceronis de Arte rhetorica, et Quintiliani duodecim Institutionum iudicauimus esse iungendos,  ut nec codicis excresceret magnitudo, et utrique dum necessarii fuerint, parati semper occurrant.

Fortunatianum uero doctorem nouellum, qui tribus uoluminibus de hac re subtiliter minuteque tractauit, in pugillari codice apte forsitan congruenterque redegimus, ut et fastidium lectori tollat, et que sunt necessaria competenter insinuet. Hunc legat qui breuitatis amator est, nam cum opus suum in multos libros non tetenderit, plurima tamen acutissima ratiocinatione disseruit. Quos codices cum prefatione sua in uno corpore reperietis esse collectos.



DE RHETORICA ARGUMENTATIONE.


Rhetorica argumentatio fit.
[Figure: [Table] 29Kb]

 566 Argumentatio dicta est quasi argute mentis oratio.

Argumentatio est enim oratio ipsa, qua inuentum probabiliter exsequimur argumentum y [a 1Kb] .

Inductio est oratio qua rebus non dubiis captamus assensionem eius cum quo instituta est, siue inter philosophos, siue inter rhetores, siue inter sermocinantes.

Propositio inductionis est que similitudines concedende rei unius inducit, aut plurimarum.

Illatio inductionis est que et assumptio dicitur, que rem de qua contenditur, et cuius causa similitudines adhibite sunt introducit.

Conclusio inductionis est que aut concessionem illationis confirmat, aut quid ex ea conficiatur ostendit.

 Ratiocinatio est oratio qua id de quo est questio comprobamus.

Enthymema igitur est quod Latine interpretatur mentis conceptio, quam imperfectum syllogismum solent artigraphi nuncupare. Nam in duabus partibus hec argumenti forma consistit: quando id quod ad fidem pertinet faciendam, utitur syllogismorum lege preterita, ut est illud: Si tempestas uitanda est, non est igitur nauigandum. Ex sola enim propositione et conclusione constat esse perfectum: unde magis oratoribus quam dialecticis conuenire iudicatum est. De dialecticis autem syllogismis suo loco dicemus.

Conuincibile est quod euidenti ratione conuincitur [ms. conuincit]; sicut fecit Cicero pro Milone:  Eius igitur mortis sedetis ultores, cuius uitam si putetis [ed., possetis] per uos restitui posse, noletis.

Ostentabile est quod certa rei demonstratione constringit; sic Cicero in Catilinam: Hic tamen uiuit, imo etiam in senatum uenit.

Sententiale est quod sententia generalis addicit;  ut apud Terentium: Obsequium amicos, ueritas odium parit.

Exemplabile est quod alicuius exempli comparatione euentum similem comminatur, sicut Cicero in Philippicis dicit: Te miror, Antoni, quorum facta imitere [M. G., imitaris], eorum exitus non perhorrescere [M. G., pertimescere].

Collectiuum est, cum in unum, que argumentata sunt, colliguntur; sicut ait Cicero pro Milone: Quem igitur cum gratia noluit, hunc uoluit cum aliquorum querela, quem iure, quem loco, quem tempore non est ausus; hunc iniuria, alieno tempore cum periculo capitis non dubitauit occidere.

Preterea secundum uictorinum enthymematis altera est definitio. Ex sola propositione, sicut iam  dictum est, ita constat enthymema, ut est illud: Si tempestas uitanda est, non est nauigatio requirenda. Ex sola assumptione, ut est illud: Sunt autem qui mundum dicant sine diuina administratione discurrere. Ex sola conclusione, ut est illud: uera est igitur diuina sententia [ms., scientia]. Ex propositione et assumptione, ut est illud: Si inimicus est, occidit. Inimicus autem est; et quia illi deest conclusio, enthymema uocatur. Sequitur epichirema.

Epichirema est, quod superius diximus, descendens de ratiocinatione latior excursio rhetorici syllogismi, latitudine distans et productione sermonis a dialecticis syllogismis, propter quod rhetoribus datur.

Tripertitus epichirematicus syllogismus est qui constat membris tribus, id est propositione, assumptione,  conclusione.

Quadripertitus est qui constat membris quatuor: propositione, assumptione et una propositionis siue assumptionis coniuncta probatione et conclusione.

Quinquepertitus est qui constat membris quinque, id est propositione, et probatione, assumptione, et  eius probatione et conclusione. Hunc Cicero ita facit in Arte rhetorica: Si deliberatio et demonstratio genera sunt causarum, non possunt recte partes alicuius generis cause putari. Eadem enim res, alii genus, alii pars esse potest: idem genus et pars esse non potest, uel cetera, quousque syllogismi huius membra claudantur. Sed uidero quantum in aliis partibus lector suum exercere possit ingenium.

Memoratus autem Fortunatianus in tertio libro meminit de oratoris memoria, de pronuntiatione et uoce, unde tamen monachus cum aliqua utilitate discedit, quando ad suas partes non improbe uidetur attrahere, quod illi ad exercendas controuersias utiliter aptauerunt. Memoriam siquidem lectionis diuine recognita cautela seruabit, cum in supradicto  libro eius uim qualitatemque cognouerit: artem uero pronuntiationis in diuine legis effatione concipiet. uocis autem diligentiam in psalmodie decantatione custodiet. Sic instructus in opere sancto redditur, quamuis libris secularibus occupetur.

Nunc ad logicam, que et dialectica dicitur, sequenti ordine ueniamus, quam quidam disciplinam, quidam artem appellare maluerunt, dicentes: quando apodicticis, id est probabilibus disputationibus aliquid disserit, disciplina debeat nuncupari; quando uero aliquid uerisimile tractat, ut sunt syllogismi sophistici, nomen artis accipiat. Ita utrumque uocabulum pro argumentationis sue qualitate promeretur.



CAPUT III. DE DIALECTICA.

 Dialecticam primi philosophi in dictionum suarum  quidem argumentationibus habuerunt, non tamen ad artis redegere peritiam. Post quos Aristoteles, ut fuit disciplinarum [ed., doctrinarum] omnium diligens inquisitor, ad regulas quasdam huius doctrine argumenta perduxit, que prius sub certis preceptionibus non fuerunt. Hic libros faciens exquisitos, Grecorum scholam multiplici laude decorauit; quem nostri non perferentes diutius alienum, translatum expositumque Romane eloquentie contulerunt. Dialecticam uero et rhetoricam uarro in nouem Disciplinarum libris tali similitudine definiuit: Dialectica et rhetorica est quod in manu hominis pugnus astrictus et palma distensa: illa breui oratione argumenta concludens, ista facundie campos copioso sermone discurrens; illa uerba contrahens, ista distendens.

 Dialectica siquidem ad disserendas res acutior, rhetorica ad illa que nititur docenda facundior. Illa ad scholas nonnunquam uenit, ista iugiter 567 procedit in forum; illa requirit rarissimos studiosos, hec frequentes [mss., frequenter] populos. Sed priusquam de syllogismis dicamus, ubi totius dialectice utilitas et uirtus ostenditur, oportet de eius initiis, quasi quibusdam elementis, pauca disserere: ut sicut est a maioribus distinctus ordo, ita et nostre dispositionis currat intentio. Consuetudo itaque est doctoribus philosophie, antequam ad Isagogen ueniant exponendam, diuisionem philosophie paucis attingere: quam nos quoque seruantes, presenti tempore non immerito credimus intimandam.


Philosophie diuisio.
[Figure: [Table] 18Kb]

 . Philosophia est diuinarum humanarumque rerum, inquantum homini possibile est, probabilis scientia: aliter, philosophia est ars artium et disciplina disciplinarum. Rursus, philosophia est meditatio mortis, quod magis conuenit Christianis, qui seculi ambitione calcata, conuersatione disciplinabili, similitudine future patrie uiuunt, sicut dicit Apostolus: In carne enim ambulantes, non secundum carnem militamus ; et alibi: Conuersatio nostra in celis est . Philosophia est assimilari Deo secundum quod possibile est homini.

 Inspectiua dicitur, qua supergressi uisibilia de diuinis aliquid et celestibus contemplamur, eaque mente solummodo contuemur, quantum corporeum supergrediuntur aspectum. Naturalis dicitur, ubi uniuscuiusque rei natura discutitur: quia nichil contra  naturam generatur in uita, sed unumquodque his usibus deputatur in quibus a Creatore productum est, nisi forte cum uoluntate diuina aliquod miraculum prouenire monstretur. Doctrinalis dicitur scientia, que abstractam considerat [mss., significat] quantitatem. Abstracta enim quantitas dicitur, quam intellectu a materia separantes uel ab aliis accidentibus, ut est, par, impar; uel alia huiuscemodi in sola ratiocinatione tractamus. Diuinalis dicitur, quando aut ineffabilem naturam diuinam, aut spirituales creaturas ex aliqua parte, profundissima qualitate disserimus. Arithmetica est disciplina quantitatis numerabilis secundum se. Musica est disciplina que de numeris loquitur, qui ad aliquid sunt his qui inueniuntur in sonis. Geometrica est disciplina magnitudinis  immobilis et formarum. Astronomia est disciplina que cursus celestium siderumque figuras contemplatur omnes, et habitudines stellarum circa se et circa terram indagabili ratione percurrit. Actualis dicitur, que res propositas operationibus suis explicare contendit. Moralis dicitur, per quam mos uiuendi honestus appetitur, et instituta ad uirtutem tendentia preparantur. Dispensatiua dicitur, domesticarum rerum sapienter ordo dispositus. Ciuilis dicitur, per quam totius ciuitatis administratur utilitas. Philosophie diuisionibus definitionibusque tractatis, in quibus generaliter omnia continentur, nunc ad Porphyrii librum qui Isagoge inscribitur accedamus.


De Isagoge Porphyrii.


    Isagoge Porphyrii tractat,
    De genere, .
    De specie, .
    De differentia, .
    De proprio, .
    De accidente, .


Genus est ad species pertinens, quod de differentibus specie, in eo quod quid sit predicatur, ut animal. Per singulas enim species, id est hominis, equi, bouis et ceterorum, genus animal predicatur atque significatur.

Species est quod de pluribus et differentibus numero, in eo quod quid sit, predicatur; nam de Socrate, Platone et Cicerone homo predicatur.

 Differentia est quod de pluribus et differentibus specie, in eo quod quale sit, predicatur; sicut rationale et mortale, in eo quod quale sit, de homine predicatur.

568 Proprium est quod unaqueque species uel persona certo additamento insignitur, et ab omni communione separatur.

Accidens est quod accidit et recedit preter subiecti corruptionem, uel ea que sic accidunt, ut penitus non recedant. Hec qui plenius nosse desiderant, introductionem legant Porphyrii; qui licet ad utilitatem alieni [ed., alicuius] operis se dicat scribere, non tamen sine propria laude uisus est talia dicta formasse.


Categorie Aristotelis.

 Sequuntur Categorie Aristotelis, siue Predicamenta, quibus mirum in modum per uarias significantias omnis sermo conclusus est: quorum organa siue instrumenta sunt tria.

Organa uel instrumenta Categoriarum siue Predicamentorum sunt equiuoca, uniuoca, denominatiua.

Aequiuoca dicuntur, quorum nomen solum commune est, secundum nomen uero substantie ratio diuersa, ut, animal, homo, et quod pingitur.

Uniuoca dicuntur, quorum et nomen commune est, et secundum nomen discrepare eadem substantie ratio non probatur: ut, animal, homo, atque bos.

Denominatiua, id est deriuatiua, dicuntur quecunque ab aliquo sola differentia casus secundum nomen  habent appellationem: ut, a grammatica grammaticus, et a fortitudine fortis.

Aristotelis Categorie uel Predicamenta decem sunt:

    Substantia, .
    Quantitas, .
    Ad aliquid, .
    Qualitas, .
    Facere, .
    Pati, .
    Situs, .
    Quando, .
    Ubi, .
    Habere, .


Substantia est que proprie et principaliter et maxime dicitur, que neque de subiecto predicatur, neque  in subiecto est, ut aliquis homo uel aliquis equus. Secunde autem substantie dicuntur, in quibus speciebus, ille que principaliter substantie primo dicte sunt, insunt atque clauduntur, ut, in homine, Cicero.

Quantitas aut discreta est, et habet partes ab alterutra discretas, nec communicantes secundum aliquem communem terminum, uelut numerus et sermo qui profertur; aut continua est, et habet partes que secundum aliquem communem terminum ad inuicem conuertuntur, uelut linea, superficies, corpus, locus, motus, tempus.

Ad aliquid uero sunt quecunque hoc ipso quod sunt, aliorum esse dicuntur, uelut maius, duplum, habitus, dispositio, scientia, sensus, positio.

Qualitas est secundum quam aliqui quales dicimur,  ut bonus, malus.

Facere est, ut secare, uel urere, id est aliquid operari. Pati est, ut secari, uel uri.

Situs est, ut stat, sedet, iacet. Quando est, ut hesterno, uel cras.

Ubi est, ut in Asia, in Europa, in Libya. Habere est, ut calceatum, uel armatum esse.

Hoc opus Aristotelis intente legendum est, quando, sicut dictum est, quidquid homo loquitur, inter decem ista Predicamenta ineuitabiliter inuenitur: proficit etiam ad libros intelligendos, qui siue rhetoribus, siue dialecticis applicantur.


Incipit Perihermenias, id est de Interpretatione.

Sequitur liber Perihermenias subtilissimus nimis, et per uarias formas iterationesque cautissimus, de  quo dictum est: Aristoteles, quando librum Perihermenias scriptitabat, calamum in mente tingebat.

In libro Perihermenias, id est de Interpretatione, predictus philosophus de his tractat:

    De nomine,
    De uerbo,
    De oratione,
    De enuntiatione,
    De affirmatione,
    De negatione,
    De contradictione.


Nomen est uox significatiua secundum placitum, sine tempore: cuius nulla pars est significatiua separata, ut Socrates.

 uerbum est quod consignificat tempus, cuius pars nichil extra significat, et est semper eorum que de altero dicuntur nota: ut, ille cogitat, disputat.

Oratio est uox significatiua, cuius partium aliquid separatim [mss., separatum] significatiuum est, ut, Socrates disputat.

Enuntiatiua oratio est uox significatiua de eo quod est aliquid, uel non est, ut, Socrates est, Socrates non est.

Affirmatio est enuntiatio alicuius de aliquo, ut, Socrates est.

Negatio est alicuius de aliquo negatio, ut, Socrates non est.

Contradictio est affirmationis et negationis oppositio, ut, Socrates disputat, Socrates non disputat.

 Hec omnia per librum supra memoratum minutissime diuisa et subdiuisa tractantur, que nos breuiter intimasse sufficiat, quando in ipso competens explanatio reperitur: maxime cum eum sex libris a Betio uiro magnifico constet expositum, qui uobis inter alios codices est relictus.

Nunc ad syllogisticas species formulasque ueniamus, in quibus nobilium philosophorum iugiter exercetur ingenium.


De formulis syllogismorum.

Formule categoricorum, id est predicatiuorum syllogismorum sunt tres:

    In prima formula modi nouem.
    In secunda formula modi quatuor.
     In tertia formula modi sex.




Modi formule prime sunt nouem.

Primus modus est qui concludit, id est qui colligit ex uniuersalibus dedicatiuis, dedicatiuum uniuersale directum, ut, Omne iustum honestum, omne honestum bonum, omne igitur iustum bonum.

569 Secundus modus est qui conducit [ed., concludit] ex uniuersalibus dedicatiua et abdicatiua abdicatiuum uniuersale directum: ut, Omne iustum honestum, nullum honestum turpe, nullum igitur iustum turpe.

Tertius modus est qui conducit ex dedicatiuis particulari et uniuersali, dedicatiuum particulare directum: ut, Quoddam iustum est honestum, omne  honestum utile, quoddam igitur iustum utile.

Quartus modus est qui conducit ex particulari dedicatiua, et uniuersali abdicatiua, abdicatiuum particulare directum: ut, Quoddam iustum honestum, nullum honestum turpe, quoddam igitur iustum non est turpe.

Quintus modus est qui conducit ex uniuersalibus dedicatiuis particulare dedicatiuum per reflexionem: ut, Omne iustum honestum, omne honestum bonum, quoddam igitur bonum iustum.

Sextus modus est qui conducit ex uniuersali dedicatiua, et uniuersali abdicatiua, abdicatiuum uniuersale per reflexionem: ut, Omne iustum honestum, nullum honestum turpe, nullum igitur turpe iustum.

Septimus modus est qui conducit ex particulari et  uniuersali dedicatiuis dedicatiuum particulare per reflexionem: ut, Quoddam iustum honestum, omne honestum utile, quoddam igitur utile iustum.

Octauus modus est qui conducit ex uniuersalibus abdicatiua et dedicatiua particulare abdicatiuum per reflexionem: ut, Nullum turpe honestum, omne honestum iustum, quoddam igitur iustum non est turpe.

Nonus modus est qui conducit ex uniuersali abdicatiua et particulari dedicatiua abdicatiuum particulare per reflexionem: uelut, Nullum turpe honestum, quoddam honestum iustum, quoddam igitur iustum non est turpe.


Modi formule secunde sunt quatuor.

Primus modus est qui conducit ex uniuersalibus  dedicatiua et abdicatiua abdicatiuum uniuersale directum: uelut, Omne iustum honestum, nullum turpe honestum, nullum igitur iustum turpe.

Secundus modus est qui conducit ex uniuersalibus abdicatiua et dedicatiua abdicatiuum uniuersale directum: uelut, Nullum turpe honestum, omne iustum honestum, nullum igitur turpe iustum.

Tertius modus est qui conducit ex particulari dedicatiua et uniuersali abdicatiua abdicatiuum particulare directum: uelut, Quoddam iustum honestum, nullum turpe honestum, quoddam igitur iustum non est turpe.

Quartus modus est qui conducit ex particulari abdicatiua et uniuersali dedicatiua abdicatiuum particulare  directum: uelut, Quoddam iustum non est turpe, omne malum turpe, quoddam igitur iustum non est malum.


Modi formule tertie sunt sex.

Primus modus est qui conducit ex dedicatiuis uniuersalibus dedicatiuum particulare, tam directum quam reflexum: ut, Omne iustum honestum, omne iustum bonum, quoddam igitur honestum bonum, uel quoddam bonum honestum.

Secundus modus est qui conducit ex dedicatiuis particulari et uniuersali dedicatiuum particulare directum: ut, Quoddam iustum honestum, omne iustum bonum, quoddam igitur honestum bonum.

Tertius modus est qui conducit ex dedicatiuis uniuersali et particulari dedicatiuum particulare directum:  ut, Omne iustum honestum, quoddam iustum bonum, quoddam igitur honestum bonum.

Quartus modus est qui conducit ex uniuersalibus dedicatiua et abdicatiua abdicatiuum particulare directum: ut, Omne iustum honestum, nullum iustum malum, quoddam igitur honestum non est malum.

Quintus modus est qui conducit ex dedicatiua particulari et abdicatiua uniuersali abdicatiuum particulare directum: ut, Quoddam iustum honestum, omne honestum bonum, igitur quoddam honestum non est malum.

Sextus modus est qui conducit ex dedicatiua uniuersali et abdicatiua particulari abdicatiuum particulare directum: ut, Omne iustum honestum, quoddam  iustum non est malum, quoddam igitur honestum non est malum.

Has formulas categoricorum syllogismorum qui plene nosse desiderat, librum legat qui inscribitur Perihermenias Apuleii, et que subtilius sunt tractata, cognoscet. Nec fastidium nobis uerba repetita congeminent; distincta enim atque considerata ad magnas intelligentie uias, prestante Domino, nos utiliter introducent. Nunc ad hypotheticos syllogismos, ordine currente, ueniamus.


Modi syllogismorum hypotheticorum qui fiunt cum aliqua coniunctione, septem sunt.

Primus modus est, uelut: Si dies est, lucet; est autem dies, lucet igitur.

Secundus modus est ita: Si dies est, lucet; non  lucet, non est igitur dies.

Tertius modus est ita: Non et dies est et non lucet; atqui dies est, lucet igitur.

Quartus modus est ita: Aut nox, aut dies est; atqui dies est, non igitur nox est.

Quintus modus est ita: Aut dies est, aut nox; atqui nox non est, dies igitur est.

Sextus modus est ita: Non et dies est, et non lucet; dies autem est, nox igitur non est.

Septimus modus est ita: Non et dies est et nox; atqui nox non est, dies igitur est.

Modos autem hypotheticorum syllogismorum si quis plenius nosse desiderat, legat librum Marii uictorini qui inscribitur de Syllogismis hypotheticis. Sciendum quoque quoniam Tullius Marcellus Carthaginensis  de Categoricis et hypotheticis syllogismis, quod a diuersis philosophis latissime dictum est, septem libris breuiter subtiliterque tractauit; ita ut primo libro de regula, ut ipse dicit, colligentiarum artis dialectice disputaret; et quod ab Aristotele de categoricis syllogismis multis libris editum est, ab isto secundo et tertio libro breuiter expleretur; quod autem de hypotheticis syllogismis a Stoicis innumeris uoluminibus tractatum est, ab isto quarto et quinto libro colligeretur. In sexto uero de mixtis syllogismis, in septimo autem de compositis disputauit; quem codicem uobis legendum reliqui.


570 De definitionibus.

Hinc ad pulcherrimas definitionum species accedamus, que tanta dignitate precellunt, ut possint  dici orationum maximum decus et quedam lumina dictionum.

Definitio uero est oratio uniuscuiusque rei naturam a communione diuisam propria significatione concludens: hec multis modis preceptisque conficitur.

Definitionum prima est , Latine substantialis, que proprie et uere dicitur definitio; ut est, Homo animal rationale mortale, sensus disciplineque capax; hec enim definitio per species et differentias descendens, uenit ad proprium, et designat plenissime quit sit homo.

Secunda est species definitionis que Grece dicitur, Latine notio nuncupatur: quam notionem  communi, non proprio nomine possumus dicere. Hec isto modo semper efficitur: Homo est, quod rationali conceptione et exercitio preest animalibus cunctis. Non enim dixit, quid est homo, sed quid agat, quasi quodam signo in notitiam denotato. In ista enim et in reliquis notio rei profertur: non substantialis, ut in illa primaria explanatione declaratur; et quia illa substantialis est, definitionum omnium obtinet principatum.

Tertia species definitionis est que Grece dicitur, Latine qualitatiua. Hec dicendo quid quale sit, id quod sit euidenter ostendit. Cuius exemplum tale est: Homo est qui ingenio ualet, artibus pollet, et cognitione rerum: aut que agere debeat eligit, aut animaduersione quod inutile sit contemnit; his enim qualitatibus expressus ac definitus homo est.

 Quarta species definitionis est que Grece , Latine descriptionalis nuncupatur: que adhibita circuitione dictorum factorumque, rem quid sit descriptione declarat; ut si luxuriosum uolumus definire, dicimus: Luxuriosus est uictus non necessarii et sumptuosi et onerosi appetens, in deliciis affluens, in libidine promptus: hec et talia definiunt luxuriosum. Que species definitionis, oratoribus magis apta est quam dialecticis, quia latitudines habet; hec simili modo in bonis rebus ponitur, et in malis.

Quinta species definitionis est quam Grece , Latine ad uerbum dicimus: hec uocem illam de qua requiritur, alio sermone designat uno ac  singulari, et quodammodo quid illud sit in uno uerbo positum, uno uerbo alio declarat: ut, Conticescere est tacere; item cum terminum dicimus finem, aut terras populatas interpretemur esse uastatas.

Sexta species definitionis est quam Greci per differentiam dicimus; id est, cum queritur quid intersit inter regem et tyrannum, adiecta differentia quid uterque sit, definitur: id est, rex est modestus et temperans, tyrannus uero impius et immitis.

Septima est species definitionis quam Greci , Latini per translationem dicunt: ut Cicero in Topicis, Littus est, qua fluctus eludit. Hoc uarie tractari potest: modo enim ut moueat, sicut illud, caput est arx corporis; modo ut uituperet, ut illud, diuitie sunt breuis uite longum uiaticum;  modo ut laudet, ut adolescentia est flos etatis.

Octaua species definitionis est quam Greci uocant, Latini per priuantiam contrarii eius quod definitur; dicunt: ut, bonum est quod malum non est; iustum est quod iniustum non est; et his similia: quod se ita naturaliter ligat, ut necessariam cognitionem sibi unius comprehensione connectat. Hoc autem genere definitionis uti debemus, cum contrarium notum est; nam certa ex incertis nemo probat. Sub qua specie sunt he definitiones. Substantia est, quod neque qualitas est, neque quantitas, neque aliqua accidentia: quo genere definitionis Deus definiri potest; etenim cum quid sit Deus nullo modo comprehendere ualeamus,  sublatio omnium existentium, que Greci appellant, cognitionem Dei nobis circumcisa et ablata notarum rerum cognitione supponit; ut si dicamus, Deus est, quod neque corpus est, neque ullum elementum, neque animal, neque mens, neque sensus, neque intellectus, neque aliquid quod ex his capi potest; his enim ac talibus sublatis, quid sit Deus, non poterit definiri.

Nona species definitionis est quam Greci , Latini per quamdam imaginationem dicunt: ut, Aeneas est ueneris et Anchise filius. Hec semper in indiuiduis uersatur, que Greci appellant. Idem accidit in eo genere dictionis ubi aliquis pudor aut metus est nominare: ut Cicero, Cum me uidelicet sicarii illi describant.

 Decima species definitionis est quam Greci , Latini ueluti, appellant; ut si queratur quid sit animal, respondeatur, homo; non enim manifeste dicitur animal solum esse hominem, cum sint alia innumerabilia; sed cum dicitur homo, ueluti ipsum hominem animal designat: cum tamen huic nomini multa subiaceant. Rem enim quesitam predictum declarauit exemplum. Hoc est autem proprium definitionis, quid sit illud quod queritur declarare.

Undecima species definitionis est quam Greci , Latini per indigentiam pleni ex eodem genere uocant: ut si queratur Quid sit triens, respondeatur, Cui dodrans deest ut sit assis.

Duodecima species definitionis est quam Greci,  , Latini per laudem dicunt; ut Tullius pro Cluentio: Lex est mens, et animus, et consilium, et sententia ciuitatis. Et aliter pax est tranquilla libertas. Fit et per uituperationem, quam Greci uocant: seruitus est postremum malorum omnium, non modo bello, sed morte quoque repellenda.

Tertia decima est species definitionis quam Greci , Latini iuxta rationem dicunt: sed hoc contingit cum maioris rei nomine res definitur inferior: ut est illud, Homo minor mundus. Cicero hac definitione sic usus est: Edictum, legem annuam dicunt esse.

Quarta decima est species definitionis quam Greci , Latini ad aliquid uocant: ut est illud, pater  est cui est filius; dominus est cui est seruus: et Cicero in Rhetoricis, genus est, quod plures partes amplectitur; item pars est, quod subest generi.

Quinta decima est species definitionis quam Greci , Latini secundum rei rationem 571 uocant: ut, Dies est sol supra terras; nox est sol sub terris. Scire autem debemus predictas species definitionum topicis merito esse sociatas, quoniam inter quedam argumenta sunt posite, et nonnullis locis commemorantur in topicis. Nunc ad topica ueniamus, que sunt argumentorum sedes, fontes sensuum, origines dictionum; de quibus breuiter aliqua dicenda sunt, ut et dialecticos locos et rhetoricos, siue eorum differentias agnoscere debeamus: ac prius de dialecticis dicendum est.


De dialecticis locis.


Propositio est oratio uerum falsumue significans, ut si quis dicat celum esse uolubile: hec enuntiatio et proloquium nuncupatur. Questio uero est, in dubitationem ambiguitatemque adducta propositio; ut si qui querant, an sit celum uolubile. Conclusio est argumentis approbata propositio, ut si quis ex aliis rebus probet celum esse uolubile. Enuntiatio quippe siue sui tantum causa dicitur, siue ad alios affertur ad probandum, propositio est; cum de ipsa queritur, questio; si ipsa est approbata, conclusio. Idem igitur propositio, questio et conclusio, sed differunt modo.

Argumentum est oratio rei dubie faciens fidem. Non uero idem est argumentum quod et argumentatio.  Nam uis sententie ratioque ea que clauditur oratione, cum aliquid probatur ambiguum, argumentum uocatur; ipsa uero argumenti elocutio argumentatio dicitur; quo fit ut argumentum quidem mens argumentationis sit atque sententia, argumentatio uero argumenti per orationem explicatio.

Locus uero est argumenti sedes, uel unde ad propositam questionem conueniens trahitur argumentum. Que cum ita sint, singulorum diligentius natura tractanda est, eorumque per species ac membra figurasque facienda diuisio.

Ac prius de propositione est disserendum: hanc esse diximus orationem, ueritatem, uel mendacium continentem. Huius due sunt species: una affirmatio, altera uero negatio. Affirmatio est, si quis sic  efferat, celum uolubile est; negatio, si quis ita pronuntiet, celum uolubile non est. Harum uero alie sunt uniuersales, alie sunt particulares, alie indefinite, alie singulares. Uniuersales quidem, ut si quis ita proponat: omnis homo iustus est, nullus homo iustus est. Particulares uero, si quis hoc modo: quidam homo iustus est, quidam homo iustus non est. Indefinite sic: homo iustus est, homo iustus non est. Singulares uero sunt, que de indiuiduo aliquid singularique proponunt: ut, Cato iustus est, Cato iustus non est; etenim Cato indiuiduus est ac singularis.

Harum uero alias predicatiuas, alias conditionales uocamus. Predicatiue sunt que simpliciter proponuntur, id est, quibus nulla uis conditionis adiungitur: ut si quis simpliciter dicat celum esse uolubile.  At, si huic conditio copuletur, fit ex duabus propositionibus una conditionalis, hoc modo: celum si rotundum sit, esse uolubile; hic enim conditio id efficit ut ita demum celum uolubile esse intelligatur, si sit rotundum. Quoniam igitur alie propositiones predicatiue sunt, alie conditionales, predicatiuarum partes terminos appellamus. Hi sunt predicatiuus atque subiectus. Terminos autem uoco uerba et nomina quibus propositio nectitur; ut in ea propositione qua dicimus: Homo iustus est: hec duo nomina, id est, homo et iustus, propositionis partes uocantur. Eosdem etiam terminos dicimus, quorum quidem alter subiectus est, alter uero predicatiuus. Subiectus est terminus qui minor est, predicatiuus uero qui maior: ut in ea propositione qua dicitur,  Homo iustus, homo quidem minus est quam iustus. Non enim in solo homine iustitia esse potest, uerum etiam in corporeis diuinisque substantiis; atque ideo maior est terminus, iustus, homo uero, minor; quo fit ut homo quidem subiectus sit terminus, iustus uero predicatiuus.

Quoniam uero huiusmodi simplices propositiones alterum habent predicatiuum terminum, alterum uero subiectum, a maioris priuilegio partis propositio predicatiua uocata est. Sepe autem euenit ut hi termini sibimet inueniantur equales, hoc modo, homo risibilis est; homo namque et risibilis uterque sibi equus est terminus. Nam neque risibile ultra hominem, nec ultra risibile homo porrigitur; sed in his hoc euenire necesse est, ut si quidam inequales termini  sunt, maior semper de subiecto predicetur: si uero equales utrique, conuersa de se predicatione dicantur. Ut uero minor de maiore predicetur, in nulla propositione contingit. Fieri autem potest ut propositionum partes, quas terminos dicimus, non solum in nominibus, uerum etiam in orationibus inueniamus. Nam sepe oratio de oratione predicatur hoc modo: Socrates cum Platone et discipulis de philosophie ratione pertractat; hec quippe oratio, que est, Socrates cum Platone et discipulis, subiecta est; illa uero, que est, de philosophie ratione pertractat, predicatur. Rursus aliquando nomen subiectum est, oratio predicatum, hoc modo: Socrates de philosophie ratione pertractat; hic enim Socrates solus subiectus est; oratio uero, quam dicimus, de  philosophie ratione pertractat, predicatur. Euenit etiam ut supponatur oratio, et simplex uocabulum predicetur hoc modo: Similitudo cum supernis diuinisque substantiis, iustitia est; hic enim oratio per quam profertur similitudo, cum supernis diuinisque substantiis subiicitur; iustitia uero predicatur. Sed de huiusmodi propositionibus in his commentariis quos in Perihermenias Aristotelis libros scripsimus, diligentius disseruimus.

Argumentum est oratio rei dubie faciens fidem: hanc semper notiorem questione esse necesse est. Nam si ignota nobis probantur, argumentum uero rem dubiam probat, necesse est ut quod ad fidem questionis affertur, sit ipsa notius questione. Argumentorum uero omnium alia sunt probabilia et necessaria,  alia uero probabilia quidem, sed non necessaria; alia necessaria, sed non probabilia; alia nec probabilia, nec necessaria. Probabile uero est, quod uidetur uel omnibus, uel pluribus, uel sapientibus, et his uel omnibus, uel pluribus, uel maxime notis atque precipuis, uel unicuique artifici secundum propriam facultatem; ut de medicina medico, gubernatori de nauibus gubernandis; et preterea quod ei uidetur cum quo sermo conseritur, uel ipsi qui iudicat. In quo nichil attinet uerum falsumue sit argumentum, si tantum uerisimilitudinem tenet.

Necessarium uero est, quod ut dicitur, ita est, 572 atque aliter esse non potest: et probabile quidem, ac necessarium est; ut hoc si quid cuilibet rei sit additum, totum maius efficitur. Neque enim  quisquam ab hac propositione dissentiet, et ita sese habere necesse est. Probabilia uero ac non necessaria, quibus facile quidem animus acquiescit, sed ueritatis non tenet firmitatem; ut hoc, si mater est, diligit. Necessaria uero sunt, ac non probabilia, que ita quidem esse, ut dicuntur se habere, necesse est, sed his facile non consentit auditor: ut, ob obiectum lunaris corporis, solis euenire defectum. Neque necessaria uero neque probabilia sunt, que neque in opinione hominum, neque in ueritate consistunt; ut hoc, habere que non perdiderit cornua Diogenem, quoniam habeat id quisque quod non perdiderit; que quidem nec argumenta dici possunt, argumenta enim rei dubie faciunt fidem. Ex his autem nulla fides est, que neque in opinione, neque in ueritate sunt constituta.  Dici tamen potest, ne illa quidem esse argumenta, que cum sint necessaria, minime tamen audientibus approbantur. Nam si rei dubie fit fides, cogendus est animus auditoris, per ea quibus ipse acquiescit, ut conclusioni quoque, quam nondum probat, possit accedere. Quod si que tantum necessaria sunt, ac non probabilia, non probat ille qui iudicat, est necesse ut ne illud quidem probet quod ex huiuscemodi ratione conficitur. Itaque euenit ex huiusmodi ratiocinatione, ea que tantum necessaria sunt ac non probabilia, non esse argumenta. Sed non ita est, atque hec interpretatio non recte probabilitatis intelligentiam tenet. Ea sunt enim probabilia, quibus sponte atque ultro consensus adiungitur; scilicet ut mox audita sint, approbentur.

 Que uero necessaria sunt ac non probabilia, aliis probabilibus ac necessariis argumentis antea demonstrantur, cognitaque et credita, ad alterius rei, de qua dubitatur, fidem trahuntur; ut sunt speculationes, id est theoremata, que in geometria considerantur. Nam que illic proponuntur, non sunt talia ut in his sponte animus discentis accedat; sed quoniam demonstrantur aliis argumentis, illa quoque scita et cognita ad aliarum speculationum argumenta ducuntur. Itaque probabilia non sunt, sed sunt necessaria his quidem auditoribus, quibus nondum demonstrata sunt, ad aliud aliquid probandum, argumenta esse non possunt; hi autem qui prioribus rationibus eorum quibus non acquiescebant, fidem ceperunt, possunt eas que non ambigunt, ad argumentum  uocare.

Sed quia quatuor facultatibus disserendi omne artificium continetur, dicendum est que quibus uti nouerit argumentis; ut, cui potissimum discipline locorum atque argumentorum paritur ubertas, euidenter appareat. Quatuor igitur facultatibus, earumque uelut opificibus, disserendi omnis ratio subiecta est, id est, dialectico, oratori, philosopho, sophiste. Quorum quidem dialecticus atque orator in communi argumentorum materia uersantur; uterque enim, siue necessaria, siue minime, probabilia tamen sequitur argumenta. His igitur ille due species argumenti famulantur, que sunt probabile ac non necessarium: philosophus uero ac demonstrator de sola tantum ueritate pertractant. Atque ideo siue sint probabilia,  siue non sint, nichil refert, modo dum sint necessaria; hic quoque his duabus speciebus utitur argumentis, que sunt probabile ac necessarium, necessarium ac non probabile. Patet igitur in quo philosophus ab oratore ac dialectico in propria consideratione dissideat; in eo scilicet quod illis probabilitatem, huic ueritatem constat esse propositam. Quarta uero species argumenti, quam ne argumentum quidem recte dici supra monstrauimus, sophistis sola est attributa. Topicorum uero intentio est, uerisimilium argumentorum copiam demonstrare; designatis enim locis e quibus probabilia argumenta ducuntur, abundans et copiosa necesse fiat materia disserendi.

Sed quoniam, ut supra dictum est, probabilium argumentorum alia sunt necessaria, alia non necessaria,  cum loci probabilium argumentorum dicuntur, euenit ut necessariorum quoque doceantur; quo fit ut oratoribus quidem ac dialecticis hec principaliter facultas paretur, secundo uero loco philosophis. Nam in quo probabilia quidem omnia conquiruntur, dialectici atque oratores iuuantur: in quibus uero probabilia ac necessaria docentur, philosophice demonstrationi ministratur ubertas. Non modo igitur dialecticus atque orator, uerum etiam demonstrator, ac uere argumentationis effector, habet quod ex propositis locis sibi possit assumere. Cum inter argumentorum probabilium locos, necessariorum quoque principia traditio mixta contineat. Illa uero argumenta, que necessaria quidem sunt, sed non probabilia; atque illud ultimum genus, scilicet nec  probabile, nec necessarium, a propositi operis consideratione seiunctum est: nisi quod interdum quidam sophistici loci exercendi gratia lectoris adhibentur. Quocirca topicorum pariter utilitas intentioque patefacta est; his enim et dicendi facultas, et inuestigatio ueritatis augetur.

Nam quid dialecticos atque oratores locorum iuuat agnitio? Orationi per inuentionem copiam prestant. Quid uero necessariorum doctrinam locorum philosophis tradit? uiam quodammodo ueritatis illustrat. Quo magis peruestiganda est rimandaque ulterius disciplina ea que cum cognitione percepta sit, usu atque exercitatione firmanda. Magnum enim aliquid locorum consideratio pollicetur, scilicet inueniendi uias; quod quidem hi qui sunt huius rationis expertes, soli  prorsus ingenio deputantur; neque intelligunt quantum hac consideratione queratur, que in artem redigit uim potestatemque nature. Sed de his hactenus, nunc de reliquis explicemus.


De syllogismis.

Syllogismorum uero alii sunt predicatiui, qui categorici uocantur; alii conditionales, quos hypotheticos dicimus. Et predicatiui quidem sunt qui ex omnibus predicatiuis propositionibus connectuntur, ut is quem exempli gratia superius adnotaui, ex omnibus enim propositionibus predicatiuis texitur. Hypothetici uero sunt quorum propositiones conditione nituntur, ut hic: Si dies est, lux est; est autem dies, lux igitur est. Propositio enim prima conditionem  tenet hanc, quoniam ita demum lux est, si dies est. Atque ideo syllogismus hic, hypotheticus, id est conditionalis uocatur. Inductio uero est oratio per 573 quam fit a particularibus ad uniuersale progressio, hoc modo: Si in regendis nauibus non sorte, sed arte legitur gubernator; si regendis equis auriga non sortis euentu, sed commendatione artis assumitur; si in administranda republica non sors principem facit, sed peritia moderandi; et similia, que in pluribus conquiruntur, quibus impertitur [ed., inferuntur]; et in omni quoque re quam quisque regi atque administrari gnauiter uolet, qui non sorte accommodat, sed arte, rectorem.

uides igitur quemadmodum per singulas res currat oratio, ut ad uniuersale perueniat. Nam cum non  sorte regi, sed arte nauim, currum, rempublicam collegisset, quasi in ceteris sese quoque ita habeat, quod erat uniuersale conclusit: in omnibus quoque rebus, non sorte ductum, sed arte, precipuum debere preponi. Sepe autem multorum collecta particularitas aliud quiddam particulare demonstrat; ut si quis sic dicat: Si neque nauibus, neque curribus, neque agris sorte preponuntur; nec rebus quidem publicis rectores esse sorte ducendi sunt. Quod argumentationis genus maxime solet esse probabile, etsi non equam syllogismi habeat firmitatem. Syllogismus namque ab uniuersalibus ad particularia decurret. Estque in eo, si ueris propositionibus contexatur, firma atque immutabilis ueritas.

Ut inductio habet quidem maximam probabilitatem,  sed interdum ueritate deficitur; ut in hac: Qui scit canere cantor est; et qui luctari luctator; quique edificare, edificator: quibus multis simili ratione collectis, inferri potest: Qui scit igitur malum, malus est, quod non procedit; mali quippe notitia deesse non potest bono; uirtus enim sese diligit, aspernaturque contraria, nec uitare uitium nisi cognitum queat.

His igitur duobus uelut principiis et generibus argumentandi, duo quidem alii deprehenduntur argumentationis modi: unus quidem syllogismo, alter uero inductioni suppositus. In quibus quidem promptum sit considerare, quod ille quidem a syllogismo, ille uero ab inductione ducat exordium; non tamen aut hic syllogismum, aut ille impleat inductionem;  hec autem sunt enthymema atque exemplum. Enthymema quippe est imperfectus syllogismus, id est oratio, in qua non omnibus antea propositionibus constitutis, infertur festinata conclusio; ut si quis sic dicat: Homo animal est, substantia igitur est; pretermisit enim alteram propositionem, qua proponitur omne animal esse substantiam. Ergo cum enthymema ab uniuersalibus ad particularia probanda contendit, quasi simile syllogismo est. Quod uero non omnibus que conueniunt syllogismo propositionibus utitur, a syllogismi ratione discedit, atque ideo imperfectus uocatus est syllogismus.

Exemplum quoque inductioni simili ratione et copulatur, et ab ea discedit. Est enim exemplum, quod per particulare propositum, particulare quoddam  contendit ostendere, hoc modo: Oportet a Tullio consule necari Catilinam, cum a Scipione Gracchus fuerit interemptus; approbatum est enim Catilinam a Cicerone debere perimi, quod a Scipione Gracchus fuerit occisus: que utraque particularia esse, ac non uniuersalia, singularum designat interpositio personarum. Quoniam igitur ex parte pars approbatur, quasi inductionis similitudinem tenet id, quod exemplum uocamus: quoniam uero non plures quibus id efficiat colligit partes, ab inductione discedit. Ita igitur due quidem sunt argumentandi species principales: una, que dicitur syllogismus, altera que uocatur inductio; sub his autem, et uelut ex his manantia, enthymema atque exemplum. Que quidem omnia ex syllogismo ducuntur, et ex syllogismo  uires accipiunt: siue enim sit enthymema, siue inductio, siue etiam exemplum, ex syllogismo quam maxime fidem capit; quod in prioribus resolutoriis, que ab Aristotele transtulimus, demonstratum est. Quocirca satis est de syllogismo disserere, quasi principali, et ceteras argumentandi species continente.

Restat nunc quid sit locus aperire. Locus namque est, ut Marco [mss., Mammio] Tullio placet, argumenti sedes; cuius definitionis que sit uis, paucis absoluam. Argumenti enim sedes partim maxima propositio intelligi potest, partim propositionis maxime differentia. Nam cum sint alie propositiones, que cum per se note sint, cum nichil ulterius habeant, quo demonstrentur, atque he maxime et  principales uocentur, suntque alie quarum fidem prime ac maxime suppleant propositiones: necesse est ut omnium que dubitantur, ille antiquissimam teneant probationem, que ita aliis fidem facere possunt, ut ipsis nichil queat notius inueniri. Nam si argumentum est, quod rei dubie faciat fidem, idque notius ac probabilius esse oportet, quam illud quod probatur, necesse est ut argumentis omnibus illa maximam fidem tribuant, que ita per se nota sunt, ut aliena probatione non egeant. Sed huiusmodi propositio aliquotiens quidem intra argumenti ambitum continetur; aliquotiens uero extra posita, argumenti uires supplet ac perficit.

Omnes igitur loci, id est, maximarum differentie propositionum, aut ab his ducantur necesse est  terminis qui in questione sunt propositi, predicato scilicet atque subiecto; aut extrinsecus assumantur, aut horum medii atque inter utrosque uersentur. Eorum uero locorum qui ab his ducuntur terminis de quibus in questione dubitatur, duplex modus est: unus quidem ab eorum substantia, alter uero ab his que eorum substantiam consequuntur; hi uero qui a substantia sunt, in sola definitione consistunt. Definitio enim substantiam monstrat; et substantie integra demonstratio, definitio est. Sed, id quod dicimus, patefaciamus exemplis; ut omnis uel questionum, uel argumentationum, uel locorum ratio conquiescat. Age enim queratur, an arbores animalia sint, fiatque huiusmodi syllogismus: Animal est substantia animata sensibilis; non est arbor substantia  animata sensibilis; igitur arbor animal non est. Hic questio de genere est; utrum enim arbores sub animalium genere ponende sint, queritur; locus qui in uniuersali propositione consistit, huic generis definitio non conuenit, id eius cuius ea definitio est, species non est loci superioris differentia: qui locus nichilominus nuncupatur a definitione.

uides igitur ut tota dubitatio questionis syllogismi argumentatione tracta [ed., tractata] sit per conuenientes et congruas propositiones, que uim suam ex prima et maxima propositione custodiunt; ex ea scilicet que negat esse speciem, cui non conueniat generis definitio. Atque ipsa uniuersalis propositio 574 a substantia tracta est unius eorum termini qui in questione locati sunt, ut animalis, id  est, ab eius definitione, que est substantia animata sensibilis. Igitur in ceteris questionibus strictim ac breuiter locorum differentiis commemoratis, oportet uniuscuiusque proprietatem uigilantis animi alacritate percipere.

Huius autem loci qui ex substantia ducitur, duplex modus est; partim namque a definitione, partim a descriptione argumenta ducuntur. Differt autem definitio a descriptione, quod definitio genus ac differentias assumit; descriptio uero subiectam intelligentiam claudit, quibusdam uel accidentibus unam efficientibus proprietatem, uel substantialibus preter genus conueniens aggregatis. Sed definitiones que ab accidentibus fiunt, tamen uidentur nullo modo  substantiam demonstrare: tamen quoniam sepe uere definitiones ita ponuntur, que substantiam monstrant, ille etiam propositiones, que a descriptione sumuntur, a substantie loco uidentur assumi. Huius uero tale sit exemplum: queratur enim an albedo substantia sit, hic queritur an albedo substantie uelut generi supponatur. Dicimus igitur: substantia est, quod omnibus accidentibus possit esse subiectum: albedo uero nullis accidentibus subiacet, albedo igitur substantia non est. Locus, id est maxima propositio, eadem que superius. Cuius enim definitio uel descriptio ei, quod dicitur, species esse non conuenit, id eius quod esse species perhibetur, genus non est. Descriptio uero substantie albedini non conuenit, albedo igitur substantia non est.

 Locus differentia superior a descriptione, quam dudum locauimus in ratione substantie. Sunt etiam definitiones que non a rei substantia, sed a nominis significatione ducuntur, atque ita rei de qua queritur applicantur; ut si sit questio utrumne philosophie studendum sit, erit argumentatio talis: Philosophia sapientie amor est, huic studendum nemo dubitat: studendum igitur est philosophie. Hic enim non definitio rei, sed nominis interpretatio argumentum dedit. Quod etiam Tullius in ostensione eiusdem philosophie usus est defensione, et uocatur Grece quidem , Latine autem nominis definitio. Hec de his quidem argumentis que ex substantia terminorum in questione positorum sumuntur, claris, ut arbitror, patefecimus exemplis:  nunc de his dicendum est qui terminorum substantiam consequuntur.

Horum uero multifaria diuisio est; plura enim sunt, que singulis substantiis adherescunt: ab his igitur que cuiuslibet substantiam comitantur, argumenta duci solent, aut ex toto, aut ex partibus, aut ex causis, uel efficientibus, uel materia, uel fine. Et est efficiens quidem causa, que mouet atque operatur, ut aliquid explicetur; materia uero, ex qua fit aliquid, uel in qua fit; finis, propter quod fit. Sunt etiam inter eos locos qui ex his sumuntur que substantiam consequuntur, aut ab effectibus, aut a corruptionibus, aut ab usibus, aut preter hos omnes ex communiter accidentibus. Que cum ita sint, eum prius locum qui a toto sumitur inspiciamus.

 Totum duobus modis dici solet: aut ut genus, aut ut id quod ex pluribus integrum partibus constat. Et illud quidem quod ut genus, totum est, hoc modo sepe questionibus argumenta suppeditat, ut si sit questio, an iustitia utilis sit, fit syllogismus: Omnis uirtus utilis est, iustitia autem uirtus est, ergo iustitia utilis est. Questio de accidenti, id est, an accidat iustitie utilitas. Locus is, qui in maxima propositione consistit. Que generi adsunt et speciei. Huius superior locus a toto, id est a genere, uirtute scilicet, que iustitie genus est. Rursus sit questio, an humane res prouidentia regantur. Cum dicimus, si mundus prouidentia regitur; homines autem pars mundi sunt: humane igitur res prouidentia reguntur. Questio de accidenti. Locus quod toti euenit, id congruit etiam  parti. Supremus locus a toto, id est ab integro. Quod partibus constat, id uero est mundus, qui hominum totum est.

A partibus etiam duobus modis argumenta nascuntur: aut enim a generis partibus, que sunt species; aut ab integri, id est, totius, que partes tantum proprio uocabulo nuncupantur. Et de his quidem partibus que species sunt, hoc modo sit questio, an uirtus mentis bene constitute sit habitus: questio de definitione, id est, an habitus bene constitute mentis, uirtutis sit definitio. Faciemus itaque ab speciebus argumentationem sic: Si iustitia, fortitudo, moderatio, atque prudentia, habitus bene constitute mentis sunt; hec autem quatuor uni uirtuti uelut generi subiiciuntur: uirtus igitur bene constitute mentis est habitus.  Maxima propositio; quod enim singulis partibus inest, id toti inesse necesse est. Argumentum uero a partibus, id est a generis partibus, que species nuncupantur; iustitia enim, fortitudo, modestia et prudentia, uirtutis species sunt.

Item ab his partibus que integri partes esse dicuntur, sit questio, an sit utilis medicina. Hec in accidentis dubitatione constituta est. Dicimus igitur, si depelli morbos, salutemque seruari, mederique uulneribus utile est: igitur medicina est utilis. Sepe autem et una quelibet pars ualet, ut argumentationis firmitas constet, hoc modo: ut si de aliquo dubitetur an sit liber: si eum uel censu, uel testamento, uel uindicta manumissum esse monstremus, liber ostensus est; atque alie partes erant dande  libertatis. uel rursus, si dubitetur an sit domus quod eminus conspicitur: dicimus quoniam non est; nam uel tectum ei, uel parietes, uel fundamenta desunt, ab una rursus parte factum est argumentum.

Oportet autem non solum in substantiis, uerum etiam in modo, temporibus, quantitatibus, totum partesque respicere. Id enim quod dicimus aliquando in tempore, pars; rursus si simpliciter aliquid proponamus, in modo totum est; si cum adiectione aliqua, pars fit in modo. Item si omnia dicamus in quantitate, totum dicimus; si aliquid quantitatis excerpimus, quantitatis ponimus partem. Eodem modo et in loco: quod ubique est, totum est; quod alicubi, pars. Horum autem omnium communiter  dentur exempla. A toto ad partem secundum tempus: si Deus semper est, et nunc est. A parte ad totum secundum modum; si anima [mss., animal] aliquo modo mouetur, et simpliciter mouetur; mouetur autem cum irascitur; uniuersaliter igitur et simpliciter mouetur. Rursus a toto ad partes in quantitate; si 575 uerus in omnibus Apollo uates est, uerum erit Pyrrhum Romanos superare. Rursus in loco, si Deus ubique est, et hic igitur est.

Sequitur locus qui nuncupatur a causis. Sunt uero plures cause, id est, que uel principium prestant motus atque efficiunt; uel specierum formas subiecte suscipiunt; uel propter eas aliquid, uel que cuiuslibet forma est.

Argumentum igitur ab efficiente causa; ut si quis  iustitiam naturalem uelit ostendere, dicat: congregatio hominum naturalis est; iustitiam uero congregatio hominum fecit: iustitia igitur naturalis est. Questio de accidente. Maxima propositio: quorum efficientes cause naturales sunt, ipsa quoque sunt naturalia. Locus ab efficientibus; quod enim uniuscuiusque causa est, id efficit eam rem cuius causa est.

Rursus, si quis Mauros arma non habere contendat, dicit idcirco eos minime armis uti, quia his ferrum desit. Maxima propositio, ubi materia deest, et quod ex materia efficitur, defit locus a materia: utrumque uero, id est, ex efficientibus atque materia, uno nomine a causa dicitur. Aeque enim id quod efficit, atque id quod operantis actum suscipit, eius rei que efficitur cause sunt.

 Rursus a fine sit propositum, an iustitia bona sit, fiet argumentatio talis. Si beatum esse, bonum est, et iustitia bona est; hic est enim iustitie finis, ut qui secundum iustitiam uiuit, ad beatitudinem perducatur. Maxima propositio, cuius finis bonus est, ipsum quoque bonum est. Locus a fine.

Ab eo uero, que cuiusque forma est, ita non potuisse uolare Dedalum, quoniam nullas naturalis forme pennas habuisset. Maxima propositio, tantum quemque posse, quantum forma permiserit. Locus a forma.

Ab effectibus uero, et corruptionibus, et usibus hoc modo: nam si bonum est domus, constructio bonum est, bonum est domus. Rursus si malum est destructio domus, bona est domus, et si bona est  domus, mala est destructio domus. Item si bonum est equitare, bonum est equus, et si bonum est equus, bonum est equitare. Est autem primum quidem exemplum a generationibus, quod idem ab effectibus uocari potest. Secundum a corruptionibus, tertium ab usibus. Omnium autem maxime propositiones: cuius effectio bona est, ipsum quoque bonum est, et e conuerso; et cuius corruptio mala est, ipsum bonum est, et e conuerso; et cuius usus bonus est, ipsum bonum est, et e conuerso.

A communiter autem accidentibus argumenta fiunt, quotiens ea sumuntur accidentia, que relinquere subiectum, uel non possunt, uel non solent; ut si quis hoc modo dicat: sapiens non penitebit, penitentia enim malum factum comitatur: quod  quia in sapiente non conuenit, ne penitentia quidem. Questio de accidentibus. Propositio maxima: cui non inest aliquid, ei ne illud quidem, quod eius est consequens, inesse potest. Locus a communiter accidentibus.

Expeditis igitur locis his qui ab ipsis terminis, in propositione positis, assumuntur, nunc de his dicendum est qui licet extrinsecus positi, argumenta tamen questionibus subministrant: hi uero sunt uel ex rei iudicio, uel ex similibus, uel a maiore, uel a minore, uel a proportione, uel ex oppositis, uel ex transumptione. Et ille quidem locus qui rei iudicium tenet, huiusmodi est; ut id dicamus esse, uel quod omnes iudicant, uel plures, et hi uel sapientes, uel secundum unamquamque artem penitus eruditi.  Huius exemplum est, celum esse uolubile: quod ita sapientes atque in astronomia doctissimi diiudicauerint. Questio de accidente. Propositio, quod omnibus, uel pluribus, uel doctis uidetur hominibus, ei contradici non posse. Locus a rei iudicio.

A similibus uero hoc modo, si dubitetur an hominis proprium sit esse bipedem, dicimus similiter: inest equo quadrupes, et homini bipes; non est autem equi quadrupes proprium, non est igitur hominis proprium bipes. Questio de proprio. Maxima propositio. Si quod similiter inest, non est proprium, ne id quidem de quo queritur, esse proprium potest.

Locus a similibus: hic uero in gemina diuiditur. Hec enim similitudo, aut in qualitate, aut in quantitate consistit; sed in quantitate paritas nuncupatur, id est equalitas.

Rursus ab eo quod est maius, si an sit animalis definitio, quod ex se moueri possit, dicimus, si magis oportet esse animalis definitionem, quod naturaliter uiuat, quam quod ex se moueri possit. Non est autem hec definitio animalis, quod naturaliter uiuat: ne hec quidem, que minus uidetur esse definitio, quod ex se moueri possit, animalis definitio esse putanda est. Questio de definitione. Propositio maxima. Si id quod magis uidebitur inesse, non inest, ne illud quidem quod minus inesse uidetur, inerit. Locus ab eo quod est maius.

A minoribus uero conuerso modo. Nam si est hominis definitio, animal gressibile bipes: cumque id bipes uideatur esse definitio hominis minus quam  animal rationale mortale; sitque definitio ea hominis que dicit animal gressibile bipes, erit definitio hominis, animal rationale mortale. Questio de definitione. Maxima propositio: Si id quod minus uidetur inesse, inest: et id quod magis uidetur inesse, inerit. Multe autem diuersitates locorum sunt, ab eo quod esse magis ac minus, argumenta ministrantium: quos in expositione Topicorum Aristotelis diligentius persecuti sumus.

Item ex proportione: ut si queratur, an sorte sint legendi in ciuitatibus magistratus, dicamus minime: quia ne in nauibus quidem gubernator sorte preficitur: est enim proportio; nam ut sese habet gubernator ad nauem, ita magistratus ad ciuitatem. Hic autem locus distat ab eo quod ex similibus ducitur.  Ibi enim una res que cuilibet et alii comparatur: in proportione uero non est similitudo rerum, sed quedam habitudinis comparatio. Questio de accidenti proportione. Quod in quaque re euenit, id in eius proportionali euenire necesse est. Locus a proportione.

Ex oppositis uero multiplex locus est. Quatuor enim sibimet opponuntur modis: aut enim ut contraria aduerso sese loco constituta respiciunt; aut ut priuatio, et habitus; aut relatio; aut affirmatio et negatio. Quorum discretiones in eo libro qui de decem Predicamentis scriptus est, commemorate sunt; ab his hoc modo argumenta nascuntur.

A contrariis si queratur, an sit uirtutis proprium laudari, dicam minime: quoniam ne uitii 576 quidem  uituperari. Questio de proprio. Maxima propositio: quoniam contrariis contraria conueniunt. Locus ab oppositis, id est ex contrario.

Rursus sit in questione positum: An sit proprium oculos habentium uidere, dicam minime: eos namque qui uident, alias etiam cecos esse contingit. Nam in quibus est habitus, in eisdem poterit esse priuatio; et quod est proprium, non potest a subiecto discedere. Et quoniam ueniente cecitate uisus abscedit, non esse proprium oculos habentium uidere conuincitur. Questio de proprio. Propositio, ubi priuatio adesse potest et habitus, proprium non est. Locus ab oppositis, secundum habitum ac priuationem.

Rursus sit in questione positum, an patris sit  proprium procreatorem esse, dicam recte uideri: quia filii est proprium procreatum esse; ut enim sese habet pater ad filium, ita procreatus ad procreatorem. Questio de proprio. Propositio maxima: ad se relatorum propria, et ipsa ad se referuntur. Locus a relatiuis oppositis.

Item sit in questione positum, an sit animalis proprium moueri, negem: quia nec inanimati [ed., in animali] quidem est proprium non moueri. Questio de proprio. Propositio maxima: oppositorum opposita esse propria oportere. Locus ab oppositis, secundum affirmationem ac negationem; moueri enim et non moueri, secundum affirmationem negationemque sibimet opponuntur.

Ex transumptione uero hoc modo fit: cum ex his  terminis in quibus questio constituta est, ad aliud quidem notius dubitatio transfertur; atque ex eius probatione ea que in questione sunt posita, confirmantur; ut Socrates, cum quid posset in unoquoque iustitia, quereret, omnem tractatum ad reipublice transtulit magnitudinem; atque ex eo quod illa efficeret in singulis, etiam ualere firmauit. Qui locus a toto forsitan esse uideretur; sed quoniam non inheret in his de quibus proponitur terminis, sed extra posita res, hoc tantum quia notior uidetur, assumitur; idcirco ex transumptione locus id conuenienti uocabulo nuncupatus est. Fit uero hec transumptio et in nomine, quoties ab obscuro uocabulo ad notius transfertur argumentatio, hoc modo; ut si queratur, an philosophus inuideat, sitque ignotum quid philosophi  significet nomen, dicemus ad uocabulum notius transferentes, non inuidere qui sapiens sit; notius enim est sapientis uocabulum quam philosophi. Ac de his quidem locis qui extrinsecus assumuntur, idonee dictum est: nunc de mediis disputabitur.


De mediis.

Medii enim loci sumuntur uel ex casu, uel ex coniugatis, uel ex diuisione nascentes. Casus est alicuius nominis principalis inflexio in aduerbium: ut a iustitia inflectitur iuste, casus igitur est iustitia, id quod dicimus iuste, aduerbium. Coniugata uero dicuntur, que ab eodem diuerso modo ducta fluxerunt: ut a iustitia, iustum; hec igitur inter se et cum ipsa iustitia coniugata dicuntur, ex quibus omnibus  in promptu sunt argumenta. Nam si id quod iustum est, bonum est; et id quod iuste est, bene est; et qui iustus est, bonus est, et iustitia bona est; hec igitur secundum proprii nominis similitudinem consequuntur.

Mixti uero loci appellantur: quoniam si de iustitia queritur, et a casu uel a coniugatis argumenta ducuntur; neque ab ipsa proprie atque coniuncte, neque ab his que sunt extrinsecus posita uidentur trahi, sed ex ipsorum casibus, id est, quadam ab ipsis leui immutatione deductis. Iure igitur hi loci medii inter eos qui ab ipsis, et eos qui sunt extrinsecus, collocantur.

Restat locus a diuisione, qui tractatur hoc modo. Omnis diuisio uel negatione fit, uel partitione; ut si  quis ita pronuntiet: omne animal aut habet pedes, aut non habet. Partitione uero, uelut si quis diuidat: omnis homo aut sanus, aut eger est. Fit autem uniuersa diuisio, uel, ut generis in species, uel totius in partes, uel uocis in proprias significationes, uel accidentis in subiecta, uel subiecti in accidentia, uel accidentis in accidentia. Quorum omnium rationem in meo libro diligentius explicaui quem de diuisione composui; atque idcirco ad horum cognitionem congrua petantur exempla. Fiunt uero argumentationes per diuisionem, tum ea segregatione que per negationem fit, tum ea que per partitionem. Sed qui his diuisionibus utuntur, aut directa ratiocinatione contendunt, aut in aliquid impossibile atque inconueniens  ducunt, atque ita id quod reliquerant, rursus assumunt.

Que facilius quisque cognoscet, si prioribus analyticis operam dederit: horum tamen in presenti talia prestabunt exempla notitiam. Sit in questione propositum, an ulla origo sit temporis: quod qui negare uolet, id nimirum ratiocinatione firmabit, nullo modo esse ortum: idque directa ratiocinatione monstrabit, hoc modo: quoniam mundus eternus est , mundus uero sine tempore esse non potuit, tempus quoque est eternum; sed quod eternum est, caret origine: tempus igitur originem non habet. At si per impossibilitatem idem desideretur ostendi, dicetur hoc modo: Si tempus habet originem, non fuit semper  tempus: fuit igitur, quando non fuit tempus, sed fuisse significatio est temporis; fuit igitur tempus, quando non fuit tempus: quod fieri non potest; non igitur est ullum temporis principium positum. Namque, ut ab ullo principio ceperit, inconueniens quiddam atque impossibile contingit fuisse tempus, quando non fuerit tempus. Reditur igitur ad alteram partem, quod origine careat; sed hec que ex negatione diuisio est, cum per eam quelibet argumenta sumuntur, nequit fieri ut utrumque sit, quod affirmatione et negatione diuiditur: itaque sublato uno, alterum manet; positoque altero reliquum tollitur; uocaturque hic a diuisione locus, medius inter eos qui ab ipsis duci solent, atque eos qui extrinsecus assumuntur. Cum enim queritur an ulla temporis  sit origo, sumit quidem esse originem; et ex eo per propriam consequentiam a re ipsa, que queritur, fit impossibilitatis et mendacii syllogismus; quo concluso reditur ad prius, quod uerum esse necesse est; siquidem ad quod ei oppositum est, ad impossibile aliquid inconueniensque perducit. Itaque quoniam ex ipsa re de qua queritur, fieri syllogismus solet, et quasi ab ipsis locus est ductus: quoniam uero non in eo permanet, sed ad 577 positum redit, quasi extrinsecus sumitur: idcirco igitur hic a diuisione locus inter utrumque medius collocatur.

At uero hi qui ex partitione sumuntur, multiplici fiunt modo. Aliquotiens enim que diuiduntur, simul esse possunt; ut si uocem in significationes diuidamus, omnes simul esse possunt: ueluti cum dicimus  amplector, aut actionem significat, aut passionem; utrumque simul significare potest. Aliquotiens uelut in negationis modo, que diuiduntur simul esse non possunt; ut sanus est, aut eger. Fit autem ratiocinatio in priore quidem modo diuisionis, tum quia omnibus adest quod queritur, uel non est; tum uero idcirco alicui adesse, uel non adesse quod aliis adsit, uel minime.

Nec in his explicandis diutius laboramus, si priores resolutorii, uel topica diligentius ingenium lectoris instruxerint. Nam si queratur utrum canis substantia sit, atque hec diuisio fiat: canis uel latrabilis animalis est, uel marine bellue, uel celestis sideris nomen; demonstraretque per singula et canem latrabilem substantiam esse, marinam quoque belluam,  et celeste sidus substantie posse supponi, monstrauit canem esse substantiam. Atque hic quidem ex ipsis in questione propositis, uidebitur argumenta traxisse. At in talibus syllogismis, aut sanus est aut eger; sed sanus est, non est igitur eger; sed sanus non est, eger igitur est; uel ita: si eger est, sanus igitur non est; uel ita: si eger non est, sanus igitur est. Ab his que sunt extrinsecus [mss., intrinsecus] sumptus est syllogismus, id est ab oppositis. Idcirco ergo totus hic a diuisione locus inter utrosque medius esse perhibetur: quia si negatione sit constitutus, aliquo modo quidem ex ipsis sumitur, aliquo modo ab exterioribus uenit. Si uero a partitione argumenta ducuntur, nunc quidem ab ipsis, nunc uero ab exterioribus copiam prestant.

 Et ea Greci quidem Themistii diligentissimi scriptoris ac lucidi, et omnia ad facultatem intelligentie reuocantis talis locorum uidetur esse partitio. Que cum ita sint, breuiter mihi locorum diuisio commemoranda est, ut nichil preterea relictum esse monstretur, quod non intra eam probetur esse inclusum. De quo enim in qualibet questione dubitatur, id ita firmabitur argumentis; ut ea uel ex his ipsis sumantur, que in questione sunt constituta, uel extrinsecus ducantur, uel quasi in confinio horum posita uestigentur. Ac preter hanc quidem diuisionem nichil extra inueniri potest; sed si ab ipsis sumitur argumentum, aut ab ipsorum necesse est substantia sumatur, aut ab his que ea consequuntur, aut ab his que inseparabiliter accidunt, uel eis adherent, et ab  eorum substantia separari seiungique uel non possunt, uel non solent. Que uero ab eorum substantia ducuntur, ea aut in descriptione, aut in definitione sunt; et preter hec, a nominis interpretatione. Que uero ea uelut substantias continentia consequuntur, alia sunt, uel ut generis, uel differentie, uel integre forme, uel specierum, uel partium loco circa ea que inquirantur, assistunt; item, uel cause, uel fines, uel effectus, uel corruptiones, uel usus, uel quantitas, uel tempus, uel subsistendi modus. Quod uero proprie inseparabile, uel adherens, accidens nuncupatur, id in communiter accidentibus numerabitur. Et preter hec quid aliud cuiquam inesse possit, non potest inueniri.

Quibus ita propositis, inspiciamus nunc eos locos  quos dudum extrinsecus pronuntiabamus assumi; ea enim que extrinsecus assumuntur, non sunt ita separata atque disiuncta, ut non aliquando quasi e regione quadam, ea que queruntur aspiciant. Nam et similitudines et opposita ad ea sine dubio referuntur, quibus similia uel opposita sunt, licet iure atque ordine uideantur extrinsecus collocata. Sunt autem hec, similitudo, oppositio, magis ac minus, rei iudicium. In similitudine enim tum rei similitudo, tum proportionis ratio continetur. Omnia enim similitudinem tenent.

Opposita uero in contrariis, in priuationibus, in relationibus, in negationibus constant. Comparatio uero maioris ad minus quedam quasi similium dissimilitudo  est; rerum enim per se similium in quantitate discretio maius fecit ac minus. Quod enim omni qualitate, omnique ratione disiunctum est, id nullo modo poterit comparari. Ex rei uero iudicio que sunt argumenta, quasi testimonium prebent, et sunt inartificiales loci atque omnino disiuncti, nec rem potius quam opinionem iudiciumque sectantes. Transumptionis uero locus nunc quidem in equalitate, nunc uero in maioris minorisue comparatione consistit; aut enim ad id quod est simile, aut ad id quod est maius aut minus, fit argumentorum rationumque transumptio.

Hi uero loci quos mixtos esse prediximus, aut ex casibus, aut ex coniugatis, aut ex diuisione nascuntur: in quibus omnibus consequentia et repugnantia  custoditur. Sed ea quidem, que ex definitione, uel genere, uel differentia, uel causis argumenta ducuntur, demonstratione maxime syllogismis uires atque ordinem subministrant: reliqua uero uerisimilibus ex dialecticis. Atque hi loci maxime, qui in eorum substantia sunt, de quibus in questione dubitatur, ad predicatiuos ac simplices; reliqui uero ad hypotheticos et conditionales respiciunt syllogismos.

Expeditis igitur locis, et diligenter tam definitione quam exemplorum etiam luce patefactis, dicendum uidetur quomodo hi loci maximarum sint differentie propositionum, idque breui; neque enim longa disputatione res eget. Omnes enim maxime propositiones, uel definitiones, in eo quod sunt maxime, non differunt; sed in eo quod he quidem a definitione,  ille uero a genere, uel alie ueniant ab aliis locis, et his iure differre, heque earum differentie esse dicuntur.


De topicis.

Topica sunt argumentorum sedes, fontes sensuum, origines dictionum. Itaque licet definire locum esse argumenti sedem, argumentum autem rationem que rei dubie faciat fidem. Et sunt argumenta aut in ipso negotio de quo agitur, aut ducuntur ex his rebus que quodammodo affecte sunt ad id de quo queritur, et ex rebus aliis tracte noscuntur: aut certe assumuntur extrinsecus. Ergo herentia loca argumentorum in eo ipso negotio sunt tria, id est, a toto, a partibus, a nota.

A toto est argumentum etiam, cum definitio adhibetur ad id quod queritur; sicut ait Cicero, Gloria  est laus recte factorum, magnorumque in rempublicam fama meritorum: ecce [ed., ex se] quia gloria totum est, per definitionem ostendit quid sit gloria.

578 Argumentum a partibus sic; ut puta, si oculus uidet, non ideo totum corpus uidet.

A nota autem sic ducitur argumentum, quod Grece etymologia dicitur: Si consul est qui consulit reipublice, quid aliud Tullius fecit cum affecit supplicio coniuratos?

Nunc ducuntur argumenta et ex his rebus que quodammodo affecte sunt ad id de quo queritur, et ex rebus aliis tracte noscuntur: et sunt loca tredecim, id est, alia a coniugatis, alia a genere, alia a forma generis, id est specie, alia a similitudine, alia  a differentia, alia ex contrario, alia a coniunctis, alia ab antecedentibus, alia a consequentibus, alia a repugnantibus, alia a causis, alia ab effectibus, alia a comparatione minorum, maiorum aut parium.

Primo ergo a coniugatis argumentum ducatur. Coniugata dicuntur, cum declinatur a nomine, et fit uerbum; ut Cicero uerrem dicit euerrisse prouinciam; uel nomen a uerbo, cum latrocinari dicitur latro: aut nomen a nomine; ut Terentius: Inceptio est amentium, haud amantium.

A genere argumentum est, quando a re generali ad speciem aliquam descendit: ut illud uirgilii, uarium et mutabile semper femina: potuit et Dido, quod est species, uaria et mutabilis esse. uel illud Ciceronis, quod fecit argumentum, descendens a genere  ad speciem: nam cum omnium prouinciarum sociorumque rationem diligenter habere debeatis, tum precipue Sicilie, iudices.

A specie argumentum ducitur, cum generali questioni fidem species facit; ut illud uirgilii:

An non sic Phrygius penetrat Lacedemona pastor?
quia Phrygius pastor species est; et si istud ille unus fecit, et alii hoc Troiani generaliter facere possunt.

A simili argumentum est, quando de rebus aliquibus similia proferuntur; ut uirgilius:

Suggere tela mihi, nam nullum dextera frustra
Torserit in Rutulos, steterintque in corpore Graium
Iliacis campis.

A differentia argumentum ducitur, quando per differentiam alique res separantur; uirgilius:

 Non Diomedis equos, nec currum cernis Achillis.

A contrariis argumentum sumitur, quando res discrepantes sibimet opponuntur; ut Terentius:

Nam si illum obiurges, uite qui auxilium tulit,
Quid facies illi qui dederit damnum aut malum?

A coniunctis autem fides petitur argumenti; cum que singula infirma sunt, si coniungantur, uim ueritatis assumunt; ut, quid accedit ut tenuis ante fuerit, quid si ut auarus, quid si ut audax, quid si ut eius qui occisus est inimicus? Singula hec quia non sufficiunt, idcirco congregata ponuntur, ut ex multis iunctis res aliqua confirmetur.

Ab antecedentibus argumentum est, quando aliqua ex his que prius gesta sunt comprobantur; ut Cicero pro Milone: Cum non dubitauerit aperire  quid cogitauerit, uos potestis dubitare quid fecerit? Precessit enim predictio, ubi est argumentum, et secutum est factum.

A consequentibus uero argumentum est, quando positam rem aliquid ineuitabiliter consequitur; ut si mulier peperit, cum uiro concubuit.

A repugnantibus argumentum est, quando illud quod obiicitur, aliqua contrarietate destruitur; ut Cicero dicit: Is igitur non modo a te periculo liberatus, sed etiam honore amplissimo ditatus, arguitur domui sue te interficere uoluisse.

A causis argumentum est, quando ex consuetudine communi res que tractatur, fieri potuisse conuincitur; ut in Terentio:

 Ego nonnichil ueritus sum dudum abs te, Daue, ne faceres
Quod uulgus seruorum solet, dolis ut me deluderes.

Ab effectibus ducitur argumentum, cum ex his que facta sunt, aliquid approbatur; ut in uirgilio:

Degeneres animos timor arguit;
nam timor est causa ut degener sit animus, quod timoris effectum est.

A comparatione argumentum ducitur, quando per collationem personarum siue causarum, sententie ratio confirmatur, et a maiori ratione hoc modo, ut in uirgilio:

Tu potest unanimes armare in prelia fratres.
Ergo qui hoc in fratribus potest, quanto magis in aliis? A minorum comparatione; sicut Publius Scipio pontificem maximum Tiberium Gracchum non mediocriter labefactantem statum reipublice priuatus  interfecit.

A parium comparatione; sic Cicero, in Pisone nichil interesse, utrum ipse consul improbis concionibus, perniciosis legibus rempublicam uexet, an alios uexare patiatur.

Extrinsecus uero assumentur argumenta hec que Greci uocant, id est inartificialia, quod testimonium ab aliqua externa re sumitur ad faciendam fidem; et prius.

A persona, ut non qualiscunque sit, sed illa que testimonii pondus habet ad faciendam fidem, sed et morum probitate debet esse laudabilis.

A natura auctoritas est, que maxima uirtute consistit; et a tempore sunt, que afferant auctoritatem; ut sunt ingenium, opes, etas, fortuna, ars,  usus, necessitas, concursio rerum fortuitarum.

A dictis factisque maiorum petitur fides: cum priscorum dicta factaque memorantur.

Et a tormentis fides probatur, post que nemo creditur uelle mentiri.


De syllogismis.

Prima figura modos habet quatuor, qui uniuersaliter uel particulariter affirmatiuam uel negatiuam concludent.

Secunda item quatuor modos, qui ab negatiua concludent, siue uniuersaliter siue particulariter.

Tertia figura habet sex modos, qui affirmatiue uel negatiue, sed particulares facient conclusiones.

Ergo prime figure modus primus est qui conficitur  ex duabus uniuersalibus affirmatiuis, habens conclusionem uniuersaliter affirmatiuam, hoc modo:

    Omne bonum est amabile.
    Omne iustum est bonum.
    Omne igitur iustum est amabile.


Secundus modus figure prime conficitur ex uniuersali abnegatiua et uniuersali affirmatiua, habens conclusionem uniuersaliter, hoc modo:

    Nullus risibilis est irrrationalis.
    Omnis homo est risibilis.
    Nullus igitur homo est irrationalis.


579 Tertius modus prime figure est qui conficitur ex uniuersali affirmatiua et particulari affirmatiua, particularem affirmatiuam concludens, hoc modo:

     Omne animal mouetur.
    Quidam homo est animal.
    Quidam igitur homo mouetur.


Quartus modus prime figure est qui conficitur ex uniuersali abnegatiua et particulari affirmatiua, particularem abnegatiuam concludens, hoc modo:


    Nullum insensibile est animatum.
    Quidam lapis est insensibilis.
    Quidam igitur lapis non est animatus.


Secunde uero figure primus modus est qui ex uniuersali abnegatiua et uniuersali affirmatiua concludit hoc modo uniuersale abnegatiuum:

    Nullum malum est bonum.
    Omne iustum est bonum.
     Nullum igitur iustum est malum.


Secunde uero figure secundus modus est in quo ex uniuersali priore affirmatiua et posteriore uniuersali abnegatiua conficitur uniuersalis abnegatiua conclusio, hoc modo:

    Omne iustum est equum.
    Nullum malum est equum.
    Nullum igitur malum est iustum.


Tertius secunde figure modus, qui ex priore uniuersali negatiua et posteriore particulari affirmatiua, negationem colligit particularem, hoc modo:

    Nullus lapis est animal.
    Quedam substantia est animal.
    Quedam igitur substantia non est lapis.


 Quartus modus est secunde figure qui ex affirmatiua priore uniuersali et posteriore particulari negatiua particularem negationem concludit, hoc modo:

    Omne iustum est rectum.
    Quidam homo non est rectus.
    Quidam igitur homo non est iustus.


Primus modus tertie figure est qui ex duabus uniuersalibus affirmatiuis particularem affirmatiuam concludit: quia uniuersalem affirmatiuam licet in particularem affirmatiuam conuerti, hoc modo:

    Omnis homo est animal.
    Omnis homo est substantia.
    Quedam igitur substantia est animal.


Item secundus modus tertie figure est in quo ex  uniuersali negatione et uniuersali affirmatione fit particularis negatiua conclusio:

    Nullus homo est equus.
    Omnis homo est substantia.
    Quedam igitur substantia non est equus.


Tertius modus est tertie figure, qui ex particulari et uniuersali affirmatiuis particularem affirmatiuam concludit, hoc modo:

    Quidam homo est albus.
    Omnis homo est animal.
    Quoddam igitur animal est album.


Quartus uero modus tertie figure est qui ex uniuersali et particulari affirmatiuis particulare affirmatiuum concludit, hoc modo:

     Omnis homo est animal.
    Quidam homo est albus.
    Quoddam igitur album est animal.


Quintus uero modus tertie figure est qui ex particulari negatiua et uniuersali affirmatiua negationem particularem concludit, hoc modo:

    Quidam homo non est albus.
    Omnis homo est animal.
    Quoddam igitur animal non est album.


Sextus modus tertie figure est qui ex uniuersali negatiua et particulari affirmatiua particularem negatiuam concludit, hoc modo:

    Nullus homo est lapis.
    Quidam homo est albus.
    Quoddam igitur album non est lapis.


 Demonstrati sunt omnes modi trium figurarum categorici syllogismi, licet quidam prime figure alios quinque modos addiderint.


De paralogismis.

Paralogismi uero prime figure ita fiunt, ex priori affirmatiua uniuersali et secunda negatiua uniuersali: Omnis homo est animal; nullum animal est lapis: nullus igitur homo lapis est. Et quia mutato termino et uniuersale et particulare concludet et negatiuam et affirmatiuam, ob hoc est inutilis approbatus idem paralogismus, qui ex duabus negatiuis uniuersalibus fit, hoc modo: Nullus lapis animal est; nullum animal immobile est: nullus igitur immobilis est lapis.

 Idem paralogismus, qui ex duabus particularibus affirmatiuis fit hoc modo: Quidam equus animal est; quoddam animal bipes est: quidam igitur equus bipes est. Rursum ex duabus particularibus negatiuis hoc modo: Quidam homo albus non est; quoddam album non mouetur: quidam igitur homo non mouetur.

Dein, si prior affirmatiua particularis, et secunda negatiua particularis fuerit, hoc modo: Quidam equus animal est; quoddam animal quadrupes non est: quidam igitur equus quadrupes non est.

Idem, si prior negatiua particularis, secunda affirmatiua fuerit particularis, hoc modo: Quidam homo equus non est; quidam equus immobilis est: quidam igitur homo immobilis est.

 Idem, si maior propositio affirmatiua fuerit uniuersalis, et minor propositio negatiua fuerit particularis, paralogismus erit, hoc modo: Omnis homo animal est; quoddam animal rationabile non est: quidam igitur homo rationabilis non est.

At uero si maior fuerit propositio uniuersalis negatiua, et minor particularis fuerit negatiua, nullus poterit esse syllogismus, hoc modo: Nullus lapis animal est; quoddam animal pinnatum est: nullus igitur lapis pinnatus est.

Rursus, si prima fuerit particularis, secunda uero uniuersalis, et utreque affirmatiue propositiones, non erit syllogismus, hoc modo: Quidam lapis corpus est; omne corpus mensurabile est: quidam igitur lapis mensurabilis est.

 Idem, si prima fuerit particularis propositio negatiua, et secunda uniuersalis negatiua, non erit syllogismus, hoc modo: Quoddam animal bipes non est; nullum bipes hinnibile est: quoddam igitur animal hinnibile non est.

Idem, si prior affirmatiua particularis, secunda negatiua uniuersalis propositio fuerit, syllogismum non facit, hoc modo: Quidam lapis insensatus est; nullum insensatum uiuit: quidam igitur lapis non uiuit.

Idem, si prior negatiua particularis propositio fuerit, et secunda affirmatiua uniuersalis, paralogismus erit, hoc modo: Quoddam nigrum animatum 580 non est; omne animatum mouetur: quoddam igitur nigrum non mouetur. Et de finitis propositionibus syllogismus non fit, quia particulares similes sunt.

 Omnes propositiones his modis constant:

Id est, simplices, ita:

Omnis homo iustus est. Quidam homo iustus est. Omnis homo rationalis est. Quidam homo rationalis est.

Contrarie:

Nullus homo iustus est. Quidam homo iustus non est.

Contradictorie:

Nullus homo rationalis est. Quidam homo rationalis non est.

Ex utrisque terminis infinitis. Omnis non homo non rationalis est. Nullus non homo non rationalis est. Quidam non homo non rationalis est. Quidam  non homo non rationalis non est.

Item ex infinito subiecto. Omnis non homo rationalis est. Nullus non homo rationalis est. Quidam non homo rationalis est. Quidam non homo rationalis non est.

Item ex infinito predicato. Omnis homo non rationalis est. Nullus homo non rationalis est. Quidam homo non rationalis est. Quidam homo non rationalis non est.

Item que conueniunt. Omnis homo rationalis est. Nullus homo non rationalis est. Omnis homo non rationalis est. Nullus homo non rationalis est. Quidam homo rationalis est. Quidam homo non rationalis non est. Quidam homo non rationalis est. Quidam homo non rationalis non est.

 Item. Omne non animal non homo est. Nullum non animal non homo est. Quiddam non animal non homo est. Quiddam non animal non homo non est.

Item conuerse ex predicato infinito. Omne non animal homo est. Nullum non animal homo est. Quoddam non animal homo est. Quoddam non animal homo non est.

Item conuerse ex infinito subiecto. Omne animal non homo est. Nullum animal non homo est. Quiddam animal non homo est. Quoddam animal non homo non est.

Item propositiones indefinite. Homo iustus est. Homo iustus non est.

Indefinitarum propositiones cum subiecto infinito. Non homo iustus est. Non homo iustus non est.

 Ex predicato infinito. Homo iustus non est. Homo non iustus non est.

Ex utrisque terminis infinitis. Non homo non iustus est. Non homo non iustus non est.

Propositiones singulares uel indiuidue. Plato iustus est. Plato iustus non est.

Ex infinito subiecto. Non Plato iustus est. Non Plato iustus non est.

Ex infinito predicato. Plato non iustus est. Plato non iustus non est.

Ex utrisque terminis infinitis. Non Plato non iustus est. Non Plato non iustus non est.


De locis rhetoricis.

Rhetorica oratio habet partes sex, proemium, quod exordium est, narrationem, partitionem, confirmationem,  reprehensionem, perorationem. Que partes instrumenta sunt rhetorice facultatis, quoniam rhetorica in omnibus suis speciebus inest, et species eidem inerunt. Nec potius inerunt, quam eisdem ea que peragunt administrabunt. Itaque et in iudiciali genere causarum necessarius est ordo proemii, et narrationis, atque ceterorum; et in demonstratiuo deliberatiuoque necessaria sunt. Opus autem rhetorice facultatis docere et mouere: quod nichilominus iisdem fere sex instrumentis, id est orationis partibus, administratur. Partes autem rhetorice, quoniam partes sunt facultatis, ipse quoque sunt facultates; quocirca ipse quoque orationis partibus, quasi instrumentis, utentur.

 Atque ut his operentur, eisdem inerunt. Nam in exordiis nisi quinque sint supradicte rhetorice partes: ut inueniat, eloquatur, disponat, meminerit, pronuntiet, nichil agit orator. Eodem quoque modo et relique fere partes instrumenti, nisi habeant omnes rhetorice partes, frustra sunt. Huius autem facultatis effector orator est, cuius est officium dicere apposite ad persuasionem; finis tum in ipso quidem bene dixisse, id est, dixisse apposite ad persuasionem; altera uero persuasisse. Neque enim si qua impediant oratorem quominus persuadeat, facto officio, finem non est consecutus; sed is quidem qui officio fuit contiguus et cognatus, consequitur, facto officio. Is uero qui extra est, sepe non consequitur, neque tamen rhetoricam suo fine contentam, honore uacuauit. Hec quidem ita sunt mixta, ut rhetorica  insit speciebus, species uero insint causis.

Causarum uero partes status esse dicuntur: quos etiam aliis nominibus tum constitutiones, tum questiones nominare licet: qui quidem diuiduntur ita, ut rerum quoque natura diuisa est. Sed a principio questionum differentias ordiamur, quoniam rhetorice questiones circumstantiis inuolute sunt omnes, aut in scripti alicuius controuersia uersantur, aut preter scriptum ex re ipsa sumunt contentiones exordium.

Et ille quidem questiones, que in scripto sunt, quinque modis fieri possunt. Uno quidem, cum hic scriptoris uerba defendit, et ille sententiam; atque hic appellatur scriptum et uoluntas.

 Alio uero, si inter se leges quadam contrarietate dissentiunt, quarum ex aduersa parte alie defendunt, alie faciunt controuersiam; atque hic uocatur status legis contrarie.

Tertio, cum scriptum de quo contenditur sententiam claudit ambiguam, ambiguitas ex suo nomine nuncupatur.

Quarto uero, cum in eo quod scriptum est aliud non scriptum intelligitur; quod quia per ratiocinationem et quamdam syllogismi consequentiam uestigatur, ratiocinatiuus uel syllogismus dicitur.

Quinto, cum sermo scriptus est, cuius non facile uis ac natura clarescat, nisi definitione detecta sit; hic uocatur finis in scripto; quos omnes a se differre, non est nostri operisue rhetorici demonstrare. Hec  autem speculanda doctis, non rudibus discenda proponimus: quamuis de eorum differentia in topicorum commentis per transitum disseruerimus.

Earum autem constitutionum, que preter scriptum in ipsarum rerum contentione sunt posite, 581 ita differentie segregantur, ut rerum quoque ipsarum natura diuisa sit. In omni enim rhetorica questione dubitatur an sit, quid sit, quale sit; et propter hec, an iure, uel more possit exerceri iudicium. Sed si factum, uel res que intenditur ab aduersario, negatur, questio est utrum sit ea que coniecturalis constitutio nominatur. Quod si factum quidem esse constiterit, sed quidnam sit id quod factum est ignoretur, quoniam uis eius definitione monstranda est, finitiua dicitur constitutio. Ac si et  esse constiterit, et de rei definitione conueniat, sed quale sit inquiratur: tunc quia cui generi subiici debet ambigitur, generalis qualitas nuncupatur. In hac uero questione et qualitatis, et quantitatis, et comparationis ratio uersatur. Sed quoniam de genere questio est, secundum generis formam in plura necesse est huius constitutionis membra distribui.

Omnis enim questio generalis, id est, cum de genere, et qualitate, uel quantitate queritur facti, in duas tribuitur partes. Nam aut in preterito queritur de qualitate propositi, aut in presenti, aut in futuro. Si in preterito, iuridicialis constitutio nuncupatur; si presentis uel futuri temporis teneat questionem, negotialis dicitur.

Iuridicialis uero, cuius inquisitio preteritum respicit,  duabus partibus segregatur. Aut enim in ipso facto uis defensionis inest, et absoluta qualitas nuncupatur: aut extrinsecus assumitur, et assumptiua dicitur constitutio.

Sed hec in partes quatuor deriuatur: aut enim conceditur crimen, aut remouetur, aut refertur, aut, quod est ultimum, comparatur. Conceditur crimen, cum nulla inducitur facti defensio, sed uenia postulatur. Id fieri duobus modis potest, si depreceris aut purges. Deprecaris, cum nichil excusationis attuleris. Purgas, cum facti culpa his ascribitur quibus obsisti obuiarique non possit, neque tamen persone sint; id enim in aliam constitutionem cadit. Sunt autem hec, imprudentia, casus atque necessitas.

Remouetur uero crimen, cum ab eo qui incessitur  transfertur in alium. Sed remotio criminis duobus fieri modis potest: si aut causa refertur, aut factum. Causa refertur, cum aliena potestate aliquid factum esse contenditur; factum uero, cum alius aut potuisse, aut debuisse facere demonstratur. Atque hec in his maxime ualent, si eius nominis in nos intendatur actio, quod non fecerimus id quod oportuit [mss., potuit] fieri. Refertur crimen, cum iuste in aliquem facinus commissum esse conceditur [mss., contenditur]: quoniam is in quem commissum sit iniuriosus sepe fuerit, atque id quod intenditur meruit pati.

Comparatio est, cum propter meliorem utilioremue rem factum quod aduersarius arguit, commissum esse defenditur. Atque hec hactenus; nunc de  inuentione tractandum est.


De inuentione.

Etenim prius quidem dialecticos dedimus, nunc rhetoricos promimus locos, quos ex attributis persone ac negotio uenire necesse est. Persona, que in iudicium uocatur, cuius dictum aliquod factumue reprehenditur. Negotium, factum dictumue persone, propter quod in iudicium uocatur. Itaque in his duobus omnis locorum ratio constituta est; que enim habent reprehensionis [mss., excusationis] occasionem, eadem nisi ad excusabilem partem uergant, defensionis copiam non ministrant; ex eisdem enim locis accusatio defensioque consistit.

Si igitur persona in iudicium uocatur, neque factum  dictumue ullum reprehenditur, causa esse non potest. Nec uero factum dictumue aliquod in iudicium proferri potest, si persona non existet. Itaque in his duobus omnis iudiciorum ratio uersatur, in persona scilicet, atque negotio. Sed, ut dictum est, persona est que in iudicium uocatur; negotium, factum, dictumue persone, propter quod reus statuitur. Persona igitur et negotium suggerere argumenta non possunt, de ipsis enim questio est; de quibus autem dubitatur, ea dubitationi fidem facere nequeunt. Argumentum uero erit ratio rei dubie faciens fidem. Faciunt autem negotio fidem ea que sunt personis ac negotiis attributa. Ac si quando persona negotio faciat fidem, uelut si credatur contra rempublicam sensisse Catilinam, quoniam persona est uitiorum  turpitudine denotata, tunc non in eo quod persona est, et in iudicium uocatur, fidem negotio facit, sed in eo quod ex attributis persone quamdam suscipit qualitatem. Sed ut rerum ordo clarius colliquescat, de circumstantiis arbitror esse dicendum.


De circumstantiis.

Circumstantie sunt que conuenientis substantiam questionis efficiunt. Nisi enim sit qui fecerit, et quod fecerit, causaque cur fecerit, locus tempusque quo fecerit, modus, etiam facultas; que si desint, causa non stabit. Has igitur circumstantias in gemina Cicero partitur, ut eam que est, quis, circumstantiam in attributis persone ponat, reliquas uero circumstantias in attributis negotio constituat. Et primum  quidem ex circumstantiis, eam que est, quis, quam persone attribuit, secat in undecim partes. Nomen, ut uerres; natura, ut barbarus; uictus, ut amicus nobilium; persona, ut diues; studium, ut geometra; casus, ut exsul; affectio, ut amans; habitus, ut sapiens; consilium, facta, et orationes. Eaque extra illud factum dictumque sunt, que nunc in iudicium deuocantur. Reliquas uero circumstantias, que sunt, quid, cur, quando, ubi, quomodo, quibus auxiliis, in attributis negotio ponit. Quid et cur, dicens continentia cum ipso negotio: cur, in causa constituens; ea enim causa est uniuscuiusque facti, propter quam facta est.

Quid uero, secat in quatuor partes. In summam facti, ut parentis occisio. Ex hac maxime locus sumitur amplificationis ante factum, ut concitus rapuit  gladium; dum fit, uehementer percussit. Post factum, in abdita sepeliuit. Que omnia cum sint facta, tamen quoniam ad gestum negotium, de quo queritur, pertinent, non sunt ea facta que in attributis persone numerata sunt. Illa enim extra negotium, quod extra posita personam informantia fidem ei negotio prestant, de quo uersatur intentio; hec uero facta, que continentia sunt cum ipso negotio, ad ipsum negotium de quo queritur pertinent.

Postremas uero quatuor circumstantias Cicero ponit in gestione negotii, que est secunda pars attributorum negotiis. Et eam quidem circumstantiam, que est quando, diuidit in tempus, ut modo fecit; et in occasionem, ut cunctis dormientibus. Eam uero  circumstantiam que est ubi, locum dicit, ut, in cubiculo fecit; quomodo uero, ex circumstantiis modum, ut, clam fecit: 582 quibus auxiliis circumstantiam facultatem appellat, ut, cum multo exercitu. Quorum quidem locorum etsi ex circumstantia rerum, naturalis discretio clara est, nos tamen beneuolentius faciemus, si uberiores ad se differentias ostendamus.

Nam cum ex circumstantiis alia M. Tullius proposuerit esse continentia cum ipso negotio, alia uero in gestione negotii, atque in continentibus cum ipso negotio, illum annumerauerit locum quem appellauit, dum fit; ex ipsa prolationis significatione idem uidetur esse locus hic, dum fit, cum eo qui est in gestione negotii; sed non ita est, quia dum fit, illud  est quod eo tempore admissum est, dum facinus perpetratur, ut percussit. In gestione uero negotii, ea sunt que et ante factum, et dum fit, et post factum quod gestum est continent; in omnibus enim tempus, locus, occasio, modus, facultas inquiritur. Rursus dum fit, factum est, quod administratur, est negotium; que uero sunt in gestione negotii non sunt facta, sed facto adherent; in illis enim tempus, occasionem, locum, modum, facultatem, facta esse consenserit: sed, ut dictum est, que cuilibet facto adherentia sint, atque in nullo modo derelinquant, quia quadam ratione subiecta sunt ipsi quod gestum est negotio.

Item ea que sunt in gestione negotii, sine his que sunt continentia cum ipso negotio, esse possunt. Potest  enim et locus, et tempus, et occasio, et modus, et facultas facti cuiuslibet intelligi, etiamsi nemo faciat quod illo loco, uel tempore, uel occasione, uel modo, uel facultate fieri posset. Itaque ea que sunt in gestione negotii sine his que sunt continentia cum ipso negotio esse possunt. Illa uero sine his esse non possunt; factum enim preter locum, tempus, occasionem, modum facultatemque esse non poterit. Atque hec sunt que in attributis persone ac negotio consistunt, uelut in dialecticis locis ea que in ipsis coherent, de quibus queritur; reliqua uero que uel sunt adiuncta negotio, uel negotium gestum consequuntur, talia sunt qualia in dialecticis locis ea que secundum Themistium quidem partim rei substantiam consequuntur, partim sunt extrinsecus, partim  uersantur in mediis; secundum Ciceronem uero inter affecta numerata sunt, uel extrinsecus posita.

Sunt enim adiuncta negotio ipsa etiam que fidem faciunt questioni, affecta quodammodo ad id de quo queritur, respicientia negotium de quo agitur, hoc modo. Nam circumstantie septem que in attributis persone uel negotio numerate sunt, hec cum ceperint comparari et quasi in relationem uenire, si quid ad se continens referatur, uel ad id quod continet, fit aut species, aut genus; si id referatur quod ab eo longissime distet, contrarium; at si ad finem suum atque exitum referatur, tum euentus est.

Eodem quoque modo ad maiora, et minora, et paria comparantur. Atque omnino tales loci in his que sunt ad aliquid considerantur. Nam maius, aut  aut simile, aut eque magnum, aut disparatum, accedunt circumstantiis que in attributis negotio atque persone numerate sunt, ut dum ipse circumstantie aliis comparantur, fiat ex iis argumentum facti dictiue, quod in iudicium trahitur. Distat autem a superioribus, quod superiores loci uel facta continebant, uel factis ita adherebant, ut separari non possint, ut locus, tempus, et cetera que gestum negotium non relinquunt.

Hec uero que sunt adiuncta negotio non inherent ipsi negotio, sed accedunt circumstantiis; et tunc demum argumenta prestant, cum ad comparationem uenerint: sumunt uero argumenta non ex contrarietate, sed ex contrario; et non ex similitudine, sed ex simili, ut appareat ex relatione sumi argumenta  in adiunctis negotio, et ea esse adiuncta negotio, que sunt ad ipsum de quo agitur negotium affecta.

Consecutio uero, que pars quarta est eorum que negotiis attributa sunt, neque in ipsis sunt rebus, neque rerum substantiam relinquunt, neque ex comparatione reperiuntur; sed rem gestam uel antecedunt, uel etiam consequuntur. Atque hic locus extrinsecus est. Primum enim in eo queritur id quod factum est, quo nomine appellari conueniat: in quo non de re, sed de uocabulo laboratur. Qui deinde auctores eius facti et inuentores, comprobatores, atque emuli, id totum ex iudicio et quodam testimonio extrinsecus posito ad subsidium confluit argumenti. Deinde et que eius rei sit ex consueto pactio,  iudicium, scientia, artificium. Deinde natura eius, quid euenire uulgo soleat: an insolenter et raro homines id sua auctoritate comprobare, an offendere in his consueuerint; et cetera que factum aliquod similiter confestim aut interuallo solent consequi: que necesse est extrinsecus posita ad opinionem magis tendere quam ad ipsam rerum naturam.

Itaque in hec quatuor licet negotiis attributa diuidere, ut sint partim continentia cum ipso negotio, que facta esse superius dictum est; partim in gestione negotii, que non esse facta, sed factis adherentia dudum monstrauimus; partim adiuncta negotio: hec, ut dictum est, in relatione ponuntur; partim gestum negotium consequuntur: horum fides extrinsecus sumitur. Ac de rhetoricis quidem locis  satis dictum.

Nunc illud est explicandum que sit his similitudo cum dialecticis, que uero diuersitas; quod cum idonee conuenienterque monstrauero, propositi operis explicetur intentio. Primo adeo ut in dialecticis locis, sicut Themistio placet, alii sunt qui in ipsis herent de quibus queritur; alii uero assumuntur extrinsecus, alii uero medii inter utrosque locati sunt: sic in rhetoricis quoque locis, alii in persona atque negotio consistunt, de quibus ex aduersa parte certatur; alii uero extrinsecus, ut hi qui gestum negotium consequuntur; alii uero medii.

Quorum proximi quidem negotio sunt hi qui ex circumstantiis, reliqui in gestione negotii considerantur. Illi uero qui in adiunctis negotio collocantur,  ipsi quoque inter medios locos positi sunt, quoniam negotium de quo agitur quadam affectione respiciunt. uel si quis ea quidem que personis attributa sunt, uel que continentia sunt cum ipso negotio, uel in gestione negotii considerantur, his similia locis dicat, qui ab ipsis in dialectica trahuntur, de quibus in questione dubitatur. Consequentia uero negotio ponat extrinsecus. Adiuncta uero inter utrumque constituat.

Ciceronis uero diuisioni hoc modo fit similis. Nam ea que continentia sunt cum ipso negotio, 583 uel ea que in gestione negotii considerantur, in ipsis herent de quibus queritur. Ea uero que adiuncta sunt inter affecta ponuntur. Sed ea que gestum negotium consequuntur, extrinsecus collocata sunt. uel  si quis ea quidem que continentia sunt cum ipso negotio, in ipsis herere arbitretur: affecta uero esse ea que sunt in gestione negotii, uel adiuncta negotio; extrinsecus uero ea que gestum negotium consequuntur. Nam iam ille perspicue communitates, quod quidem ipsi pene in utrisque facultatibus uersantur loci, ut genus, ut pars, ut similitudo, ut contrarium, ut maius ac minus. De communitatibus quidem satis dictum.

Differentie uero ille sunt quod dialectici etiam thesibus apti sunt; rhetorici tantum ad hypotheses, id est questiones informatas circumstantiis assumuntur. Nam sicut ipse facultates a semetipsis uniuersalitate et particularitate distincte sunt, ita earum loci ambitu et contractione discreti sunt. Nam dialecticorum  locorum maior est ambitus; et quoniam preter circumstantias sunt que singulares faciunt causas, non modo ad theses utiles sunt, uerum etiam ad argumenta que in hypothesibus posita sunt, eosque locos qui ex circumstantiis constant, claudunt atque ambiunt. Itaque fit ut semper egeat rhetor dialecticis locis, dialecticus uero suis possit esse contentus.

Rhetor enim quoniam causas ex circumstantiis tractat, ex iisdem circumstantiis argumenta presumit, que necesse est ab uniuersalibus et simplicioribus confirmari, qui sunt dialectici. Dialecticus uero, qui prior est, posteriore non eget, nisi aliquando inciderit questio persone; ut cum sit incidens dialectico ad probandam suam thesim, causam circumstantiis  inclusam, tunc demum rhetoricis utatur locis. Itaque in dialecticis locis  a genere argumenta sumuntur, id est ab ipsa generis natura; sed in rhetoricis ab eo genere quod illi genus est de quo agitur, nec a natura generis, sed a re scilicet ipsa que genus est.

Sed ut progrediatur ratio, ex eo pendet quod natura generis ante precognita est: ut si dubitetur an fuerit aliquis ebrius, dicitur, si refellere uelimus, non fuisse, quoniam in eo nulla luxuries antecesserit. Idcirco nimirum, quia cum luxuries ebrietatis quasi quoddam genus sit, cum luxuries nulla fuerit, ne ebrietas quidem fuit: sed hoc pendet ex altero. Cur enim si luxuries non fuit, ebrietas esse non potuit, ex natura generis demonstratur, quod dialectica  ratio subministrat. Unde enim genus abest, inde etiam species abesse necesse est, quoniam genus species non relinquit.

Et de similibus quidem, et de contrariis, eodem modo, in quibus maxima similitudo est inter rhetoricos ac dialecticos locos: dialectica enim ex ipsis qualitatibus, rhetorica ex qualitatem suscipientibus rebus argumenta uestigat: ut dialecticus ex genere, id est ex ipsa generis natura; rhetor ex ea re que genus est; dialecticus ex similitudine, rhetor ex simili, id est ex ea re que similitudinem cepit. Eodem modo ille ex contrarietate, hic ex contrario.

Memorie quoque condendum est, topica oratoribus, dialecticis, petis et iurisperitis communiter quidem argumenta prestare; sed quando aliquid  specialiter probant, ad rhetores, petas, iurisperitosque pertinent; quando uero generaliter disputant, ad dialecticos attinere manifestum est.

Mirabile plane genus operis, in unum potuisse colligi quidquid mobilitas ac uarietas humane mentis in sensibus exquirendis per diuersas causas poterat inuenire, concludi liberum ac uoluntarium intellectum. Nam quocunque se uerterit, quascunque cogitationes intrauerit, in aliquid eorum que predicta sunt necesse est ut humanum cadat ingenium.

Illud autem competens iudicauimus recapitulare breuiter quorum labore in Latinum eloquium res iste peruenerint, ut nec auctoribus gloria sua pereat, et nobis plenissime rei ueritas innotescat. Isagogen transtulit patricius Betius, commenta eius gemina  derelinquens. Categorias idem transtulit patricius Betius, cuius commenta tribus libris ipse quoque formauit. Perihermenias supra memoratus patricius transtulit in Latinum: cuius commenta ipse duplicia minutissima disputatione tractauit. Apuleius uero Madaurensis syllogismos categoricos breuiter enodauit. Supra memoratus uero patricius de syllogismis hypotheticis lucidissime pertractauit. [Hec desunt in mss.] Topica Aristotelis uno libro Cicero transtulit in Latinum, cuius commenta prospector atque amator Latinorum patricius Betius octo libris exposuit. Nam et predictus Betius patricius eadem Topica Aristotelis octo libris in Latinum uertit eloquium.

Considerandum est autem quod iam, quia locus se attulit in rhetorica parte, libauimus quid intersit  inter artem et disciplinam, ne se diuersitas nominum permixta confundat. Inter artem et disciplinam Plato et Aristoteles, opinabiles magistri secularium litterarum, hanc differentiam esse uoluerunt, dicentes: Artem esse habitudinem operatricem contingentium, que se et aliter habere possunt; disciplina uero est que de his agit que aliter euenire non possunt. Nunc ergo ad mathematice ueniamus initium.



DE MATHEMATICA.

Mathematica, quam Latine possumus dicere doctrinalem, scientia est que abstractam considerat quantitatem. Abstracta enim quantitas dicitur, qua intellectus a materia separatur uel ab aliis accidentibus: ut est, par, impar, uel alia huiuscemodi, que in sola ratiocinatione tractamus. Hec ita diuiditur:

     Diuisio mathematice in
    Arithmeticam.
    Musicam.
    Geometriam.
    Astronomiam.


Arithmetica est disciplina quantitatis numerabilis secundum se.

Musica est disciplina que de numeris loquitur, qui ad aliquid sunt his qui inueniuntur in sonis.

Geometria est disciplina magnitudinis immobilis et formarum.

584 Astronomia est disciplina cursus celestium siderum, que figuras contemplatur omnes, et habitudines stellarum circa se et circa terram indagabili ratione percurrit. Quas suo loco paulo latius exponemus,  ut commemoratarum rerum uirtus competenter possit ostendi. Modo de disciplinarum nomine disseramus.

Discipline sunt que, sicut iam dictum est, nunquam opinionibus decepte fallunt; et ideo tali nomine nuncupantur, quia necessario suas regulas seruant. He nec intentione crescunt, nec subductione  minuuntur, nec aliis uarietatibus permutantur; sed in ui propria permanentes, regulas suas inconuertibili firmitate custodiunt. Has dum frequenti meditatione reuoluimus, sensum nostrum acuunt, limumque ignorantie detergunt, et ad illam inspectiuam contemplationem, si tamen sanitas mentis arrideat, Domino largiente, perducunt.

Scire autem debemus Iosephum Hebreorum doctissimum, in libro primo Antiquitatum, titulo nono, dicere arithmeticam et astronomiam Abraham primum Aegyptiis tradidisse; unde semina suscipientes  excoluisse sibi reliquas latius disciplinas. Quas merito sancti Patres nostri legendas studiosissimis persuadent: quoniam ex magna parte per eas a carnalibus rebus appetitus  noster abstrahitur, et faciunt desiderare que, prestante Domino, solo possumus corde respicere. Quocirca tempus est ut de eis singillatim ac breuiter disserere debeamus.



CAPUT QUARTUM. DE ARITHMETICA.

Scriptores secularium litterarum inter disciplinas mathematicas primam omnium arithmeticam esse uoluerunt, propterea quod musica, et geometria, et astronomia, que sequuntur, indigent arithmetica ut uirtutes suas ualeant explicare. uerbi gratia, simplum ad duplum, quod habet musica, indiget arithmetica; geometria uero, quod habet trigonum, quadrangulum, uel his similia, item indiget arithmetica. Astronomia etiam, quod habet in motu siderum  numeros punctorum, indiget arithmetica. Arithmetica uero, ut sit, neque musica, neque geometria, neque astronomia egere cognoscitur. Propterea his fons et mater arithmetica reperitur; quam disciplinam Pythagoras sic laudasse probatur [ed., monstratur], ut omnia sub numero et mensura a Deo creata fuisse memoret, dicens: Alia in motu, alia in statu esse formata: ut tamen nulla eorum, preter ista que dicta sunt, substantiam percepissent. Credo trahens hoc initium, ut multi philosophorum fecerunt, ab illa sententia prophetali que dicit: Omnia Deum mensura, numero et pondere disposuisse .

Hec itaque consistit ex quantitate discreta, que parit genera numerorum, nullo sibi communi termino  sociata. 5 enim ad 10, 6 ad 4, 7 ad 3, per nullum communem terminum alterutra sibi societate nectuntur. Arithmetica uero dicitur, eo quod numeris preest. Numerus uero est ex monadibus multitudo composita, ut 3, 5, 10, 20 et cetera. Intentio arithmetice est docere nos naturam abstracti numeri et que ei accidunt, ut, uerbi gratia, parilitas, imparilitas et cetera.


Prima diuisio numeri.
 [Figure: [Table] 10Kb]

 Par numerus est qui in duas partes equales diuidi potest, ut 2, 4, 6, 8, 10 et reliqui.

Impar numerus est qui in duas partes equales diuidi nullatenus potest, ut 3, 5, 7, 9, 11 et reliqui.

Pariter par numerus est cuius diuisio in duabus equalibus partibus fieri potest usque ad monada, ut, uerbi gratia, 64 diuiditur in 32, 32 in 16, et 16 in 8, 8 in 4, 4 in duo, 2 uero in 1.

Pariter impar numerus est qui similiter solummodo in duas partes diuidi potest equales, ut 10 in 5, 14 in 7, 18 in 9, et his similia.

Impariter par numerus est qui plures diuisiones secundum equalitatem partium diuidere potest, non tamen usque ad assem perueniat, ut, uerbi gratia, 24 in bis 12, 12 in bis 6, sex in bis tres, et amplius  non procedit.

Primus et simplex numerus est qui monadicam mensuram solam recipere potest, ut, uerbi gratia, 3, 5, 7, 11, 13, 17, et his similia.

Secundus et compositus numerus est qui non solum monadicam mensuram, sed et arithmeticam recipere potest, ut, uerbi gratia, 9, 15, 21, et his similia.

Mediocris numerus est qui quodam modo simplex et incompositus esse uidetur, alio uero modo secundus  et compositus, ut, uerbi gratia, 9 ad 25 dum comparatus fuerit, primus est et incompositus, quia non habet communem numerum, nisi solum monadicum; ad 15 uero si comparatus fuerit, secundus est et compositus, quoniam inest illi communis numerus preter 585 monadicum, id est ternarius numerus, qui nouem mensurat ter terni, et 15 ter quini.


Altera diuisio, de paribus et imparibus numeris.
[Figure: [Table] 5Kb]

Superfluus numerus est qui descendit de paribus; is dum par sit, superfluas partes quantitatis sue habere uidetur, ut 12 habet medietatem 6, sexta pars duo; quarta pars, tria; tertia pars 4, et duodecima  pars unum: qui omnes assumpti fiunt 16.

Indigens numerus est qui et ipse de paribus descendit, quantitatis sue summam partium inferiorem habet, ut 8, cuius medietas 4, quarta pars 2, octaua pars 1: que simul congregate partes fiunt 7.

Perfectus numerus est qui tamen et ipse de paribus descendit: is dum par sit, omnes partes suas simul assumptas equales habet, ut 6, cuius medietas tria; tertia pars 2, sexta pars unum. Que assumpte partes faciunt ipsum senarium numerum.


Tertia diuisio numeri.
 [Figure: [Table] 16Kb]

 Per se numerus est qui sine relatione aliqua dicitur, ut 3, 4, 5, 6, et reliqui similes.

Ad aliquid numerus est, qui relatiue ad alios comparatur, ut, uerbi gratia, 4 ad 2, dum comparatus fuerit, duplex dicitur; et 6 ad 3, et 8 ad 4, et 10 ad 5, et iterum 3 ad 1 triplex, 9 ad 3, et cetera.

Aequales numeri dicuntur, qui secundum quantitatem equales sunt, ut, uerbi gratia, duo ad duo, tres ad tres, decem ad decem, centum ad centum, etc.

Inequales numeri sunt qui ad inuicem comparati inequalitatem demonstrant, ut tres ad duo, 4 ad 3, 5 ad 4, 10 ad 6, et uniuersaliter maior minori, aut minor maiori. Huiusmodi dum comparatus fuerit inequalis dicitur.

Minor numerus est qui uel replicatione minuitur,  aut ratione membrorum aut partium.

Maior numerus est qui habet in se illum numerum minorem ad quem comparatur, et aliquid plus, ut, uerbi gratia, quinarius numerus trinario numero fortior est, eo quod habeat quinarium numerum in se,  et ternarium numerum, et alias partes eius duas, et reliqui tales.

Multiplex numerus est qui habet in se minorem numerum bis, aut ter, aut quater, aut multipliciter, ut, uerbi gratia, duo ad unum, dum comparati fuerint, duplex est; 3 ad 1, triplex; 4, quadruplex, reliqui contra.

Submultiplex numerus est qui intra multiplicem continetur bis, aut ter, aut quater, aut multipliciter, uerbi gratia, unum a duobus bis continetur, a tribus ter, a quatuor quater, et ab aliis multipliciter.

Superparticularis numerus est, dum fortior continet infra se inferiorem numerum, circa quem comparatur similiter et una pars eius, ut, uerbi gratia, 3 ad 2 dum comparati fuerint, continent in se duo et  alium 1, qui media pars est duorum; 4 ad 3 dum comparati fuerint, continent in se 3 et alium 1, qui est tertia pars trium, et ceteri tales.

Subsuperparticularis numerus est minor qui continetur in fortiori numero cum aliqua parte sua una  aut media, aut tertia, aut quarta, aut quinta, ut, uerbi gratia, 2 ad 3, 4 ad 5, et ceteri.

Superpartiens numerus est qui in se inferiorem numerum totum continet, et super hoc alteras partes eius 2, aut 3, aut 4, aut 5, aut alias, ut, uerbi gratia, 5 ad 3, dum comparati fuerint, habet in se quinarius numerus trinarium numerum, et insuper alias duas partes eius. 7 ad 4, dum comparati fuerint, habent in se 4 et alias tres partes eius.

Subsuperpartiens numerus est qui continetur in numero superpartienti cum aliquibus partibus suis duabus, aut tribus, aut pluribus, ut, uerbi gratia, 3 continentur a 5 cum aliis duabus partibus suis; 4 a 7 cum tribus partibus suis; 5 a 9 cum quatuor partibus suis.

 586 Multiplex superparticularis numerus est qui, dum comparatus ad inferiorem sibi numerum fuerit, continet in se totum inferiorem numerum multipliciter cum aliqua parte eius, ut, uerbi gratia, quinque ad duos dum comparati fuerint, continent bis binos et unam partem eius. Nouem ad quatuor similiter, et ceteri tales.

Submultiplex superparticularis numerus est qui, dum ad fortiorem sibi numerum comparatus fuerit, continetur a fortiore sibi multipliciter cum alia una parte sua, ut, uerbi gratia, 2 ad 5 dum comparati fuerint, continentur ab eo bis cum una parte sua.

Multiplex superpartiens numerus est qui, dum comparatus ad inferiorem sibi numerum fuerit, continet eum multipliciter cum aliis partibus eius, ut,  uerbi gratia, 8 ad 3 comparati, continent in se bis ternos cum duabus partibus eius. 16 ad 6 comparati continent in se bis senos et quatuor partes eius.

Submultiplex superpartiens numerus est qui, dum ad fortiorem sibi comparatus fuerit, continetur ab eo multipliciter cum aliquibus partibus suis, ut, uerbi gratia, 3 ad 8 continentur bis cum duabus partibus suis; 4 ad 15 continentur tertio cum tribus partibus suis.


Sequitur quarta diuisio totius numeri.
[Figure: [Table] 5Kb]

Discretus numerus est qui a dicretis monadibus  continetur, ut, uerbi gratia, 3 a 4, 5 a 6, et reliqui.

Continens numerus est qui a coniunctis monadibus continetur, ut, uerbi gratia, ternarius numerus, si in magnitudine intelligatur, id est in linea, aut spatium, aut solidum, dicitur continens. Similiter quaternarius et quinarius numeri.

Linealis numerus est qui inchoans a monade linealiter scribitur usque ad infinitum. Unde alpha ponitur pro designatione linearum, quoniam hec littera unum significat apud Grecos.

Superficialis numerus est qui non solum longitudine, sed et latitudine continetur: ut trigonus numerus, quadratus numerus, quinqueangulus numerus, circularis numerus, et ceteri qui semper in superficie continentur.

 Circularis numerus est qui dum similiter multiplicatus fuerit, a se inchoans ad se conuertitur, ut, uerbi gratia, quinquies quini, uicies quinque.

Solidus numerus est qui longitudine, et latitudine, uel altitudine continetur, ut sunt pyramides, que in modum flamme consurgunt: cubi, ut sunt tessere; sphere, quibus est equalis undique rotunditas.

Sphericus autem numerus est qui a circulato numero multiplicatus, a se inchoans ad se conuertitur, ut, uerbi gratia, quinquies quini, uiginti quinque. Hinc circulus, dum in se ipsum multiplicatus fuerit, facit spheram, id est quinquies 25, 125.

His igitur rebus sollicita mente tractatis, memento quod hec disciplina ideo ceteris antefertur, quoniam ipsa, sicut superius dictum est, ut sit, nullius alterius  indiget discipline. Relique uero que sequuntur, sicut eius iam qualitas uirtutis ostendit, ut sint atque subsistant, indigent arithmetica disciplina, quam apud Grecos Nicomachus diligenter exposuit. Hunc primum Madaurensis Apuleius, deinde magnificus uir Betius Latino sermone translatum Romanis contulit lectitandum. Quibus, ut aiunt, si quis sepius utitur, quantum hominibus fas est, lucidissima procul dubio ratione perfunditur.

Datum est etiam nobis ex magna parte sub ipsa uiuere disciplina, quando horas discimus, quando mensium curricula supputamus, quando spatium anni redeuntis agnoscimus. Per numerum siquidem, ne confundamur, instruimur. Tolle seculo computum, et omnia ignorantia ceca complectitur. Nec  differre potest a ceteris animalibus, qui calculi non intelligit quantitatem; et ideo tam gloriosa res est, quantum uite nostre necessaria comprobatur: quoniam per ipsam et substantia nostra certissime discitur, et expensarum modus librata supputatione erogatur. Numerus est qui cuncta disponit. Per ipsum discimus quid primo, quid secundo facere debeamus. Nunc ueniamus ad musicam, que ipso nomine et propria uirtute suauis est.



CAPUT QUINTUM. DE MUSICA.

Gaudentius quidam, de musica scribens, Pythagoram dicit huius rei inuenisse primordia ex malleorum sonitu et chordarum extensione percussa. Quam  amicus noster uir disertissimus Mutianus transtulit in Latinum, ut ingenium eius assumpti operis qualitas indicaret. Clemens uero Alexandrinus presbyter in libro quem contra paganos edidit, musicam ex musis dicit sumpsisse principium; musasque ipsas, qua de causa inuente fuerint, diligenter exponit. Que muse ipse appellate sunt , id est a querendo, quod per ipsas, sicut antiqui uoluerunt, uis carminum et uocis modulatio quereretur. Inuenimus etiam Censorinum, qui ad Q. Cerellium scripsit de natali eius die, ubi de musica disciplina, uel de alia parte mathesis non negligenda disseruit: quoniam non inutiliter legitur, ut res ipse penetrabilius animo frequenti meditatione condantur.

Musica ergo disciplina per omnes actus uite nostre  hac ratione [ed., a creatione] diffunditur. Primum si Creatoris mandata faciamus, et puris mentibus statutis ab eo regulis seruiamus. Quidquid enim loquimur, uel intrinsecus uenarum pulsibus commouemur, per musicos rhythmos harmonie uirtutibus probatur esse sociatum. Musica quippe est scientia bene modulandi; quod si nos bona conuersatione tractemus, tali discipline probamur semper esse sociati; quando uero iniquitates gerimus, musicam non habemus. Celum quoque et terram, uel omnia que in eis dispensatione superna peraguntur, non sunt sine musica disciplina, cum Pythagoras hunc mundum per musicam conditum et gubernari posse testetur.

In ipsa quoque religione ualde permixta est, ut Decalogi decachordus, tinnitus cithare, tympana,  587 organi melodia, cymbalorum sonus; ipsum quoque Psalterium ad instar instrumenti musici nominatum esse non dubium est, eo quod in ipso contineatur celestium uirtutum suauis nimis et grata modulatio.

Nunc de musice partibus, sicut est a maioribus traditum, disseramus. Musica est disciplina uel scientia que de numeris loquitur, qui ad aliquid sunt his qui inueniuntur in sonis; ut duplum, triplum, quadruplum, et his similia, que dicuntur ad aliquid.

    Musice partes sunt tres, nam uel est illa
    Harmonica,
    Rhythmica,
    Metrica.


 Harmonica scientia est musica que discernit in sonis acutum et graue.

Rhythmica est que requirit in concursione uerborum, utrum bene sonus, an male cohereat.

Metrica est que mensuras diuersorum metrorum probabili ratione cognoscit; ut, uerbi gratia, heroicum, iambicum, elegiacum et cetera.

    Instrumentorum musicorum genera sunt tria:
    Percussionale,
    Tensibile,
    Inflatile.


Percussionalia, ut sunt acitabula enea et argentea, uel alia que metallico rigore percussa, reddunt cum suauitate tinnitum.

Tensibilia sunt chordarum fila, sub arte religata,  que amodo plectro percussa mulcent aurium delectabiliter sensum: in quibus sunt species cithararum diuersarum.

Inflatilia sunt que spiritu reflante completa, in sonum uocis animantur, ut sunt tube, calami, organa, panduria, et cetera huiusmodi.

Restat nunc ut de symphoniis dicere debeamus. Symphonia est temperamentum sonitus grauis ad acutum, uel acuti ad grauem, modulamen efficiens, siue in uoce, siue in percussione, siue in flatu.

    Symphonie sunt sex:
    Prima, diatessaron,
    Secunda, diapente,
    Tertia, diapason,
    Quarta, diapason simul et diatessaron,
     Quinta, diapason simul et diapente,
    Sexta, disdiapason.


Diatessaron symphonia est que constat ex ratione epitrita, et fit ex sonitibus quatuor, unde nomen accepit.

Diapente symphonia est que constat ex ratione hemiolia, et fit ex sonitibus quinque, unde etiam nomen accepit.

Tertia, diapason, symphonia est, que etiam diocto dicitur, constat ex ratione diplasia, hoc est dupla; fit autem per sonitus octo, unde et nomen accepit, siue diocto, siue diapason: quia apud ueteres cithare ex octo chordis constabant. Diapason ergo dicta est, quasi ex omnibus sonitibus constans.

Quarta, diapason simul et diatessaron, symphonia  est que constat ex ratione quam habet 24 numerus ad 8 numerum; fit autem ex sonitibus undecim.

Quinta, diapason simul et diapente, symphonia est que constat ex ratione triplasia; fit autem per sonitus duodecim.

Sexta, disdiapason, id est dupla diapason, symphonia est que constat ex ratione tetraplasia; fit autem per sonitus quindecim.

Tonus est totius constitutionis harmonice differentia et quantitas, que in uocis accentu siue tenore consistit.


Toni sunt quindecim:
    Hypodorius,
    Hypoiastius,
    Hypophrygius,
     Hypeolius,
    Hypolydius,
    Doricus,
    Iastius,
    Phrygius,
    Aeolius,
    Lydius,
    Hyperdorius,
    Hyberiastius,
    Hyperphrygius,
    Hypereolius,
    Hyperlydius,


1. Hypodorius tonus est omnium grauissime sonans, propter quod et inferior nuncupatur.

2. Hypoiastius autem, hypodorium hemitonio precedens.

 3. Hypophrygius est hypoiastium hemitonio, hypodorium tono precedens.

4. Hypeolius est hypophrygium hemitonio, hypoiastium tono, hypodorium tono semis precedens.

5. Hypolydius est hypeolium hemitonio, hypophrygium tono, hypoiastium tono semis, hypodorium ditono precedens.

6. Dorius est hypolydium hemitonio, hypeolium tono, hypophrygium tono semis, hypoiastium ditono, hypodorium duobus semis tonis, hoc est, diatessaron symphonia precedens.

7. Iastius est dorium hemitonio, hypolydium tono, hypeolium tono semis, hypophrygium ditono, hypoiastium  duobus semis, hoc est diatessaron symphonia, hypodorium tribus tonis precedens.

8. Phrygius est iastium hemitonio, dorium tono, hypolydium tono semis, hypeolium ditono, hypophrygium duobus semis tonis, hoc est diatessaron symphonia; hypoiastium tribus tonis, hypodorium tribus semis tonis hoc est diapente, symphonia precedens.

9. Aeolius, phrygium hemitonio, iastium tono, dorium tono semis, hypolydium duobus semis, hoc est diatessaron symphonia; hypophrygium tribus tonis, hypoiastium tribus semis, hoc est diapente symphonia; hypodorium quatuor tonis precedens.

10. Lydius est eolium hemitonio, phrygium tono, iastium tono semis, dorium duobus tonis, hypolydium  duobus semis tonis, hoc est, diatessaron symphonia: hypeolium tribus tonis, hypophrygium 588 tribus semis tonis, hoc est diapente symphonia; hypoiastium quatuor tonis, hypodorium quatuor semis tonis precedens.

11. Hyperdorius est lydium hemitonio, eolium tono, phrygium tono semis, iastium duobus tonis, dorium duobus semis, hoc est diatessaron symphonia: hypolydium tribus tonis, hypeolium tribus semis tonis, hoc est diapente symphonia; hypophrygium quatuor tonis, hypoiastium quatuor semis, hypodorium quinque.

12. Hyperiastius, est hyperdorium hemitonio, lydium tono, eolium tono semis, phrygium duobus tonis, iastium duobus semis tonis, hoc est diatessaron  symphonia; dorium tribus tonis, hypolydium tribus semis tonis, hoc est diapente symphonia; hypeolium quatuor tonis, hypophrygium quatuor semis, hypoiastium quinque tonis, hypodorium quinque semis.

13. Hyperphrygius est hyperiastium hemitonio, hyperdorium tono, lydium tono semis, eolium duobus, phrygium duobus semis, hoc est diatessaron symphonia; iastium tribus tonis, dorium tribus semis, hoc est diapente symphonia; hypolydium quatuor tonis, hypeolium quatuor semis, hypophrygium quinque, hypoiastium quinque semis, hypodorium sex, hoc est, diapason symphonia precedens.

14. Hypereolius est hyperphrygium hemitonio, hyperiastium tono, hyperdorium tono semis, lydium  duobus tonis, Aeolium duobus semis, hoc est diatessaron symphonia; phrygium tribus tonis, iastium tribus semis tonis, hoc est diapente symphonia; dorium quatuor tonis, hypolydium quatuor semis, hypeolium quinque tonis, hypophrygium quinque semis, hypoiastium sex tonis, hoc est diapason symphonia: hypodorium sex semis tonis.

15. Hyperlydius est nouissimus et acutissimus omnium, hypereolium hemitonio, hyperphrygium tono, hyperiastium duobus tonis, hyperdorium duobus semis tonis, hoc est diatessaron symphonia; eolium tribus tonis, phrygium tribus semis tonis, hoc est diapente symphonia; iastium quatuor tonis, dorium quatuor semis, hypolydium quinque, hypeolium quinque semis tonis, hypophrygium sex tonis,  hoc est diapason symphonia; hypoiastium sex semis tonis, hypodorium septem tonis. Unde claret quoniam hyperlydius tonus omnium acutissimus, septem tonis precedit hypodorium omnium grauissimum: in quibus, ut uarro meminit, tante utilitatis uirtus ostensa est, ut excitatos [mss., ut excitaret] animos sedaret, ipsas quoque bestias, nec non et serpentes, uolucres atque delphinas ad auditum sue modulationis attraheret.

Nam ut Orphei lyram, Sirenarum cantus, tanquam fabulosa taceamus: quid de Dauid dicimus, qui ab spiritu immundo Saulem disciplina saluberrime modulationis eripuit, nouoque modo per auditum sanititatem contulit regi, quam medici non poterant herbarum potestatibus operari ? Asclepiades  quoque medicus, maiorum attestatione doctissimus, phreneticum quemdam per symphoniam nature sue reddidisse memoratur. Multa sunt autem in egris hominibus per hanc disciplinam facta miracula. Celum ipsum, sicut supra memorauimus, dicitur sub harmonie dulcedine reuolui. Et ut breuiter cuncta complectar, quidquid in supernis siue terrenis rebus conuenienter secundum auctoris sui dispositionem geritur, ab hac disciplina non refertur exceptum.

Gratissima ergo nimis utilisque cognitio, que et sensum nostrum ad superna erigit, et aures modulatione permulcet; quam apud Grecos Alypius, Euclides, Ptolomeus, et ceteri probabili institutione [mss., instructione] docuerunt. Apud Latinos autem  uir magnificus Albinus librum de hac re compendiosa breuitate conscripsit; quem in bibliotheca Rome nos habuisse, atque studiose legisse retinemus. Qui si forte gentili incursione sublatus est, habetis hic Gaudentium Mutiani Latinum; quem si sollicita intentione relegitis, huius scientie uobis atria patefacit. Fertur etiam Latino sermone et Apuleium Madaurensem instituta huius operis effecisse.

Scripsit etiam et Pater Augustinus de musica sex libros, in quibus humanam uocem, rhythmicos sonos et harmoniam modulabilem in longis syllabis atque breuibus naturaliter habere monstrauit. Censorinus quoque de accentibus uoci nostre adnecessariis subtiliter disputauit, pertinere dicens ad musicam disciplinam; quem uobis inter ceteros transcriptum  reliqui.



CAPUT SEXTUM. DE GEOMETRIA.

Nunc ad geometriam ueniamus, que est descriptio contemplatiua formarum, documentum etiam uisuale philosophorum; quod, ut preconiis celeberrimis efferrent, Iouem suum in operibus propriis geometram [mss., geometriare] fuisse testantur. Quod nescio utrum laudibus an uituperationibus applicetur, quando quod illi pingunt in puluere coloreo, Iouem facere mentiuntur in celo. Quod si uero Creatori et omnipotenti Deo salubriter applicetur, potest hec sententia forsitan conuenire ueritati. Geometra etenim,  si fas est dicere, sancta Diuinitas, quando creature sue, quas hodieque facit existere, diuersas species formulasque concedit: quando cursus stellarum potentia ueneranda distribuit, et statutis lineis facit currere que mouentur, certaque sede que sunt fixa constituit. Quidquid enim bene disponitur atque completur, potest discipline huius qualitatibus applicari.

Geometria Latine dicitur terre dimensio, quoniam per diuersas formas ipsius discipline, ut nonnulli dicunt, primum Aegyptus dominis propriis fertur esse partita; cuius discipline magistri, mensores ante dicebantur. Sed uarro peritissimus Latinorum huius nominis causam sic exstitisse commemorat: dicens, prius quidem homines dimensiones terrarum terminis  positis, uagantibus [ed., uacantibus] populis, pacis utilia prestitisse; deinde totius anni circulum menstruali numero fuisse partitos; unde et ipsi menses, quod annum metiantur, dicti sunt. uerum post quam ista reperta sunt, prouocati studiosi ad illa inuisibilia cognoscenda, ceperunt querere quanto spatio a terra luna, a luna sol ipse distaret, et usque ad uerticem celi quanta se mensura distenderet; quod peritissimos geometras assecutos esse commemorat. Tunc et dimensionem uniuerse terre probabili refert ratione collectam; ideoque factum est ut disciplina ipsa geometrie nomen acciperet, quod per secula 589 longa custodit. Unde Censorinus in libro quem scripsit ad Q. Cerellium, spatia ipsa celi terreque ambitum, per numerum stadiorum distincta  curiositate descripsit. Quem si quis recensere uoluerit, multa philosophorum mysteria breui lectione cognoscet.

Geometria uero est disciplina magnitudinis immobilis et formarum.

Geometria diuiditur:

    In planum,
    In magnitudinem numerabilem,
    In magnitudinem rationalem et irrationalem,
    In figuras solidas.


Plane figure sunt que longitudine et latitudine continentur.

Numerabilis magnitudo est que numeris arithmetice  diuidi potest.

Magnitudines rationales et irrationales sunt: rationales, quarum mensuram scire possumus; irrationales uero, quarum mensure quantitas cognita non habetur.

Figure solide sunt, que longitudine, latitudine et altitudine continentur; his partibus atque diuisionibus totius Geometrie disciplina tractatur. Et numerositas illa formarum, que siue in terrestribus, siue in celestibus est, tali expositione concluditur.

Cuius discipline apud Grecos Euclides, Apollonius, Archimedes, nec non et alii scriptores probabiles exstiterunt: ex quibus Euclidem translatum in Romanam linguam idem uir magnificus Betius dedit. Qui si diligenti cura relegatur, hoc quod diuisionibus  predictis opertum est, manifesta intelligentie claritate [ed., intelligentia et clara ueritate] cognoscetur.


Principia geometrie discipline.

Punctum est cui pars nulla est.

Linea uero, preter latitudinem longitudo: linee fines puncta sunt.

Recta linea est, que ex equo in suis punctis iacet.

Superficies uero, quod longitudinem ac latitudinem solas habet. Superficiei finis linee sunt.

Plana superficies est que ex equo in suis rectis lineis iacet.

Planus angulus est duarum linearum in plano inuicem sese tangentium, et non in directo iacentium,  ad alterutram conclusio. Quando autem que angulum continent, linee recte sunt, tunc rectilineus angulus nominatur. Quando recta linea super rectam lineam stans, circum se angulos equos sibi inuicem fecerit, rectus est uterque equalium angulorum, et que superstat linea super eam, quam insistit, perpendicularis uocatur. Obtusus angulus est maior recto, acutus autem minor recto.

Figura est que sub aliquo uel a quibus terminis continetur.

Terminus porro est quod cuiusque est finis.

Circulus est figura plana que sub una linea continetur, ad quam ab uno puncto eorum que intra figuram sunt posita, omnes que incidunt recte linee, eque sibi inuicem sunt. Hoc uero punctum centrum  circuli nominatur.

Diametrus circulus est recta quedam linea per centrum ducta, et ab utraque parte ad circumferentiam circuli terminata, que in duas equas partes circulum diuidit.

Semicirculus est figura plana que sub diametro, et ea quam diametrus apprehendit, differentia continetur.

Rectilinee figure sunt que sub rectis lineis continentur.

Trilatera quidem est figura que sub tribus rectis lineis continetur.

Quadrilatera uero que sub quatuor lateribus; multilatera uero que sub pluribus quam quatuor lateribus continetur.

 Aequilaterum igitur triangulum est quod tribus equis lateribus clauditur.

Isosceles est quod duo tantummodo habet latera equalia.

Scalenum quod tria latera inequalia possidebit.

Amplius trilaterarum figurarum. Orthogonium id est rectiangulum quidem triangulum est, quod habet triangulum rectum.

Amblygonium uero, quod habet obtusum angulum, in quo obtusus angulus fuerit.

Oxygonium uero, id est acutum angulum, in quo tres anguli sunt acuti.

Quadrilaterarum uero figurarum quadratum uocatur, quod est equilaterum atque rectiangulum, parte  uero altera longius, quod rectiangulum quidem est, si equilaterum non est.

Rhombus uero, quod equilaterum quidem est, sed rectiangulum non est.

Rhomboides autem, quod in contrarium collocatum, lineas atque angulos habet equales: id autem nec rectis angulis, nec equis lateribus continetur. Propter hec autem omnes quadrilaterarum figure trapezia nominantur.

Parallele, id est alterne recte linee nominantur, que in eadem plana superficie collocate, atque utrinque in neutra parte concurrent.

Petitiones sunt quinque, que petuntur ab omni puncto. In omne punctum rectam lineam ducere. Item definitam lineam in continuum rectumque producere.  Item omni centro et omni spatio circulum designare, et omnes rectos angulos equos sibi inuicem esse; et si in duas rectas lineas lineam scindens, interiores et ad eiusdem partis duos angulos duobus rectis fecerit minores productas in infinitum rectas lineas concurrere ad eas partes quibus duobus rectis angulis terminantur.

Communes animi conceptiones sunt he: Que eidem sunt equalia, et sibi inuicem sunt equalia. Et si ab equalibus equalia auferantur, que relinquuntur equalia sunt. Et si equalibus addantur equalia, tota quoque equalia sunt, et que sibimet conueniunt equalia sunt.

Gnomon autem parallelogrammi spatii est eorum que circa eamdem sunt diametrum, quodlibet unum  duorum cum supplementis duobus.

Magnitudo minor maioris magnitudinis pars est, quando minor maiorem magnitudinem permetitur; maior uero magnitudo minoris magnitudinis multiplex est, quoties a minore maior integra dimensione suppletur.

Proportio est duarum magnitudinum cognatarum ad se inuicem ex comparatione ueniens habitudo; proportionem uero ad se inuicem magnitudines 590 habere dicuntur, que possunt sese inuicem multiplicate transcendere.

Eamdem uero proportionem prima magnitudo ad secundam magnitudinem, tertiaque ad quartam tenere perhibetur, quando prime ac tertie magnitudinum eque multiplices, eeque sunt secunde atque  quarte eque multiplices, uel pariter transcendunt, uel ab his pariter transcenduntur, uel his pariter exequantur, cum scilicet in alterna comparatione sumantur: que uero eamdem retinent proportionem, proportionaliter esse dicantur. Quando uero earum que sunt eque multiplices, prime quidem magnitudinis multiplex secunde magnitudinis multiplicem superat. Tertie uero magnitudinis multiplex quarte magnitudinis multiplicem minime transcendit; tunc prima magnitudo ad secundam magnitudinem maiorem proportionem, quam tertia ad quartam tenere perhibetur.

Proportionalitas uero in tribus ut minimum terminis inuenitur, cum proportionales eidem eiusdem magnitudinis proportiones esse dicuntur, precedentes precedentibus, et consequentibus consequentes.  Quando autem tres magnitudines proportionaliter fuerint constitute, tunc prima ad tertiam duplicem proportionem quam ad secundam dicitur possidere: quando autem quatuor magnitudines proportionaliter fuerint constitute, tunc prima ad quartam triplicem proportionem, quam ad secundam dicitur obtinere.

Conuersim sumere est sic se habere consequens ad precedens, sicut est precedens ad consequens.

Alternatim sumere est, ut se habet precedens ad precedens, sic se habet consequens ad consequens.

Componentem sumere est, ut sese habet precedens cum consequente, uelut unum ad id ipsum quod consequitur.

Diuidentem uero sumere est, ut sese habet eminentis precedentia qua eminet, ab eo quod consequitur,  ad id ipsum quod consequitur; ita sese habere eminentiam precedentis qua eminet, ab eo quod consequitur, ad id ipsum quod consequitur.

Retrorsum uero sumere est; ut sese habet precedens ad eminentiam, qua precedens eminet eo quod est consequens: ita se habere precedens ab eminentia, qua precedens eminet, ab eo quod consequens.

Confusa proportionalitas appellatur, quando fuerit ut precedens ad consequens, sic consequens ad precedens; et ut consequens ad aliud aliquid: sic aliud aliquid ad precedens, ex equo est sumptio, extremorum mediis intermissis.



CAPUT SEPTIMUM. DE ASTRONOMIA.

 Astronomia superest, quam si casta ac moderata mente perquirimus, sensus quoque nostros, ut ueteres dicunt, magna claritate perfundit. Quale est enim ad celos animo subire, totamque illam machinam supernam indagabili ratione discutere [ed., discurrere], et inspectiua mentis sublimitate [ed., subtilitate], ex aliqua parte colligere, quod tante magnitudinis arcana uelauerunt? Nam mundus ipse, ut quidam dicunt, spherica fertur rotunditate collectus; ut diuersus rerum formarumque ambitus sui circuitione concluderetur. Unde librum Seneca consentanea philosophis disputatione formauit, cui titulus est de Forma mundi; quem uobis item relinquimus relegendum.

 Astronomia itaque dicitur, unde nobis sermo est, astrorum lex: quia nesciunt ullo modo, quam a suo Creatore disposita sunt, uel consistere uel moueri: nisi forte quando aliquo miraculo facto Diuinitatis arbitrio commutantur; sicut iehsu Naue, tribus horis soli in Gabaon ut staret, legitur  imperasse; et temporibus Ezechie regis retrorsum decem gradibus reuersum fuisse ; et in passione quoque Domini Christi tribus horis sol tenebrosus effectus est , et his similia. Ideo enim miracula dicuntur, quoniam contra rerum consuetudinem admiranda contingunt. Feruntur enim, sicut dicunt astronomi, que celo fixa sunt; mouentur uero planete, id est erratice, que cursus suos certa tamen definitione conficiunt.

 Astronomia est itaque, sicut iam dictum est, disciplina que cursus celestium siderum et figuras contemplatur omnes, et habitudines stellarum circa se et circa terram indagabili ratione percurrit.

Diuisio astronomie est, ut sit uel

    Spherica positio.
    Sphericus motus.
    Orientalis locus.
    Occidentalis locus.
    Septentrionalis locus.
    Australis locus.
    Hemispherion quod est super terram.
    Hemispherion quod dicitur esse sub terris.
    Numerus circulatoris.
    Precedentia, uel antegradatio stellarum.
     Remotio, uel retrogradatio stellarum.
    Status stellarum.
    Augmentum computi.
    Ablatio computi.
    In magnitudinem solis, lune et terre.


Eclipsis et cetera schemata que in his continentur.

Spherica positio est per quam cognoscitur positio sphere qualiter sit.

Sphericus motus est per quem sphere rite mouentur.

Orientalis locus est unde alique stelle oriuntur.

Occidentalis locus est ubi nobis occidunt alique stelle.

 Septentrionalis locus est ubi sol peruenit in fortioribus diebus.

Australis locus est ubi sol peruenit in fortioribus noctibus.

Hemispherion est quod est super terram, pars celi que tota a nobis uidetur.

Hemispherion sub terra est, ut aiunt, quod uideri non potest.

Numerus stellarum circularium est per quem cognosci dicitur, per quantum tempus unaqueque stella circulum suum implere potest, siue per longitudinem, siue per latitudinem.

Precedentia uel antegradatio stellarum est 591 quam Greci uocant: dum stella motum suum consuetum cogere uidetur, et aliquid preter  consuetudinem precedit.

Remotio uel retrogradatio stellarum est quam Greci aut uocant, in quo stella, dum motum suum agat, simul et retrorsum moueri uidetur.

Status stellarum est quod Greci uocant: quia dum stella semper moueatur, attamen in aliquibus locis stare uidetur: nam et uarro, libro quem de Astrologia conscripsit, stellam commemorat ab stando dictam.

Augmentum computi est, quotiens astronomi secundum astronomicas regulas computantes, computum computo addere uidentur.

Ablatio computi est in qua astronomi secundum  astronomicas regulas computantes, computum a computo iudicant auferendum.

Magnitudo solis, lune et terre est, quando ostendunt quia sol fortior est terra, terra fortior est luna, per aliquam quantitatem.

Eclipsis solis est quotiens in luna tricesima, ipsa luna nobis apparet, et per ipsam nobis sol obscuratur.

Eclipsis lune est quotiens in umbram terre luna incurrit.

De astronomica uero disciplina in utraque lingua diuersorum quidem sunt scripta uolumina; inter quos tamen Ptolomeus apud Grecos precipuus habetur, qui de hac re duos codices edidit, quorum unum minorem, alterum maiorem uocauit Astronomum. Is  etiam et canones quibus cursus astrorum inueniantur instituit: ex quibus, ut mihi uidetur, climata forsitan nosse, horarum spatia comprehendere, lune cursum pro inquisitione paschali, solis eclipsin, ne simplices aliqua confusione turbentur, qua ratione fiant, aduertere non uidetur absurdum.

Sunt enim, ut dictum est, climata, quasi septem linee, ab oriente in occidentem directe, in quibus et mores hominum dispares, et quedam animalia specialiter diuersa nascuntur; que uocitata sunt a locis quibusdam famosis; quorum primus est Mere [mss. Merobis], secundus Syene, tertius Catochoras, id est Africa, quartus Rhodus, quintus Hellespontus, sextus Mesopontus, septimus Borysthenes.

 Horologia quoque, que solis claritate monstrantur, distinctis quibusdam regulis, per singulos tractus climatum, ueraciter aptata consistunt. Quod utiliter priorum, et maxime Ptolomei constat diligentia perquisitum esse. Est alia quoque de talibus non despicienda commoditas, si opportunitatem nauigatio nis, si tempus arantium [ed., assensuum], si estatis caniculam, si autumni suspectos imbres inde discamus. Dedit enim Dominus unicuique creature sue aliquam uirtutem, ut tamen innoxie de propria qualitate noscatur.

Cetera uero, que se ad cognitionem siderum coniungunt, id est ad notitiam fatorum, fidei nostre sine dubitatione contraria sunt, et sic ignorari debent, ut nec scripta esse uideantur. Unde doctissimus  quoque pater Basilius libro sexto [lege homilia 6], quem appellauit Hexameron, cautissime diligenterque tractauit, ab animis hominum huiusmodi curas sanctissima disceptatione detruncans; quem prima fronte in Octateucho diximus legi. Hinc et Pater Augustinus in secundo libro de Doctrina Christiana  meminit dicens: Quia familiaris est perniciosissimo errori fatua fata cantantium: unde commodius honestiusque contemnitur, si talis persuasio nesciatur.

Mundi quoque figuram curiosissimus uarro longe rotunditati in Geometrie uolumine comparauit, formam ipsius ad oui similitudinem trahens, quod in latitudine quidem rotundum, sed in longitudine probatur oblongum. Sed nobis sufficit, quantum in Scripturis  sacris legitur, tantum de hac arte sentire; [Hec desunt in mss.] quia nimis indecorum est hinc humanam  sequi sententiam, unde, quantum nobis expedit, diuinam noscimur habere doctrinam.





COMMENTARIUM DE ORATIONE ET DE OCTO PARTIBUS ORATIONIS, M. AURELIO CASSIODORO ATTRIBUTUM 

 592 Oratio dicta est quasi oris ratio: cuius partes octo numerantur; de quibus duas primas partes iure dictas Aristotelici esse uoluerunt, nomen, et uerbum: cetere uero uelut appendices sunt, siquidem pronomen uice nominis fungitur; aduerbium absque uerbo non plenum est, participium de nomine  uerboque nascitur; coniunctio autem nomen coniungit, aut uerbum; prepositio nomini preponitur, aut uerbo; interiectio locutioni nostre interiecta profertur; quam elocutionem docuimus necessario ex nomine uerboque constare. Deinde quod ex ceteris partibus orationis nequaquam plena est elocutio, ut si dicamus ante templum, et non iungamus ambulo, pendet oratio. Nam cum dicimus, Cicero scripsit, orator docuit, quod certe ex nomine et uerbo per se plenum est.

Stoici uero quinque dicunt partes orationis, nomen, pronomen, uerbum, aduerbium, participium. Plures uero partes orationis dicunt esse qui articulum inter has numerant. Articulus sane, quem Greci inter partes orationis enumerant, apud Latinos in pronomine est. Interiectio quam Latini inter partes orationis enumerant, apud Grecos in aduerbio est.

Sciendum est autem quod quatuor partibus accidunt casus, nomini, pronomini, participio et prepositioni.

 Tres sunt que per casus declinantur, nomen, pronomen, participiumque; una per tempus, et per personas, ut uerbum; una per tempus et casum, ut participium; quatuor nec per tempora, nec per casus declinantur, ut aduerbium, coniunctio, prepositio, interiectio. Sed ne forte nos turbet, quod uirgilius mane aduerbium cum genere posuerit dicendo: Cum mane illuxisset nouum; quod utique genus habet casum, nullum autem genus absque casu est.

Sciendum est quod nomen et aduerbium quamdam inter se habent cognationem, alterum pro altero positum significare aliud, sed tenere uim suam. Nam quemadmodum nomina, cum pro aduerbiis posita fuerint, casus accipiunt; ut toruum repente clamat, horrendumque resonat, dulce sapit; dicitur enim hoc toruum huius torui, etc, et non tamen perdunt casus cum pro aduerbiis ponuntur: ita econtrario aduerbia cum pro nominibus posita fuerint sequente genere, quamuis significationem nominum subeant, tamen non perdunt legem aduerbiorum, ut declinentur.

 Querunt nonnulli cur ita partes orationis Donatus ordinauerit. Sed nos dicimus quod nomen idcirco anteposuerit, quia ante nomen nichil potest esse; tolle enim uocabulum nominis, quemadmodum uoces ceteras partes orationis, non habes. Pronomen ideo secundum obtinet locum, quod de nomine pendens, uice huius fungitur. uerbum ideo tertio loco ponitur, quia simul  cum nomine principalis pars orationis reperitur; quod tamen secundum locum tenere potuisset, nisi pronomen impenderet ex nomine. Aduerbium ideo quarto loco constituitur, quia sine uerbo plenum significatum sui non explicat. Participium ideo quinto loco ponitur, quod obnixum sit tam uerbo quam nomini. Coniunctio ideo sexto loco ponitur, quia nisi precedant supradicte partes orationis, quod coniungat, non habet. Prepositio ideo septimo loco ponitur, quia nisi precedat nomen, pronomen, uerbum, aduerbium, participium,  coniunctio, quibus preponatur non habet, quibus etiam solis preposita esse constat. Interiectio necessario remanet in ultimo, quod post nomen, non nisi pronomen; post pronomen, nonnisi uerbum; post uerbum, nonnisi aduerbium; post aduerbium, nonnisi participium; post participium, nonnisi coniunctio;  post coniunctionem nonnisi prepositio esse debeat. Interiectio quasi interiecta inter octo partes orationis nonnisi octauo loco poni potuit.



CAPUT PRIMUM.


De nomine.

Nomen dictum est quasi notamen, quod notam nobis unamquamque rem faciat. Nomen est pars orationis cum casu, corpus aut rem proprie communiterue significans. Separatur autem definitio nominis a ceteris partibus orationis hoc modo; nam cum dictum est cum casu, separat ab aliis quinque partibus orationis, que non habent casum; id est, a uerbo, ab aduerbio, a coniunctione, a prepositione et ab interiectione. 593 Ab aliis uero duabus casum habentibus pronomine scilicet et participio separat Donatus, cum dicit proprie aut communiter nomen aliquid significare; nullum autem pronomen, neque participium proprium inuenitur. Constat autem aut corpus, aut  res, aut proprie, aut communiter, aut casus; sed non omne nomen necesse est, ut simul ista quinque contineat, sed semper tria continet; ut homo habet casum, corporale est et appellatiuum; item habet casum pietas, incorporale est et appellatiuum. Necesse est autem omne nomen habere casum; ideo dixit Donatus partem orationis cum casu: non enim cum casibus dixit, sciens quod quedam essent nomina que non flecterentur per omnes casus; et quod nullum nomen esset quod usquequaque omnibus careret casibus. Inueniuntur enim nomina monoptota, ut sponte, tabo, natu; diptota, ut Iupiter; triptota, ut templum; tetraptota, ut ditionis, ditioni, ditionem, ditione; cuius nominatiuum et uocatiuum non proferunt, nisi adiecta consyllaba, ut conditio. Pentaptota ideo inueniri non possunt, quod ubi nominatiuus deest, necesse est ut uocatiuus non inueniatur. Exaptoton, ut doctus-magister.

Nominum qualitas in duas diuiditur partes: aut  propria, aut appellatiua sunt nomina. Illud autem sciendum est, quod quando appellatiua nomina in personas cadunt proprietatis, appellatiua esse iam desinunt; ut si quis felix uocetur, quia quantum ad illum pertinet, unus est, ideo proprium inuenitur. Propria appellatiua esse non possunt; econtra sunt propria, exceptis montium fluminumque nominibus, que ipsa interdum facimus appellatiua, ut si aliquos Mercurios uocemus. Sed cum nos communia singulis personis opponimus, sic est ordinata proprietas. Nam si essent nomina specialiter propria, cum audiremus, Alexander hoc fecit, non interrogaremus ulterius, quis Alexander hoc fecit? Sed quia scimus Alexandros multos dici, sic dubitamus quis Alexander hoc fecit.

Sciamus autem hoc non recte dici, quod ad unum hominem pertinet, aut appellationem, aut uocabulum, sed nomen, ut Alexander; non iterum  aut nomen, aut appellationem, sed uocabulum;  sed modo pro appellationibus et pro uocabulis confusa nomina apponi scimus.

Propriorum nominum quatuor sunt species. Prenomen, quod idcirco dictum est, quia precedit nomen, ut Publius Cornelius. Nomen, quod ex familia uenit, ut Anicius. Cognomen, quod proprie nostrum est, ut Sylla, Catilina. Agnomen, quo aut ex uirtute, aut ex uitio aliquo utimur: ex uirtute, ut Africanus, qui uicit Africam; ex uitio, ut Naso, quod grandem nasum habuit; unde dicitur Ouidius Naso; Sura, quod a sura grandi dicitur, ut Publius Lentulus Sura. Meminerimus autem non necesse esse ista quatuor propriorum generum nomina simul inueniri. Aliquando enim unum ex his inuenimus, ut Romulus; aliquando duo, ut Anicius Marcus; aliquando tria, ut Lucius Cethegus Catilina; aliquando quatuor, ut Publius Cornelius Scipio Africanus.

Sit itaque ordo interrogandi, ut cum dicimus, Africanus, que pars est orationis? non statim respondeamus, agnomen est; sed, nomen est. Deinde, quale  sit nomen? respondeamus proprium est. Postremo que pars proprii? respondemus agnomen. Quemadmodum dicemus de 27 nominibus appellatiuis; ut si interrogemus: homo, que pars est orationis? dicimus nomen. Deinde, que pars est nominis? dicimus, appellatiuum. Deinde, que pars est appellationis? dicimus, specialis.

Scimus autem nomina, prenomina aut ternis constare litteris, ut Sex. Roscius; uel binis, ut Gn. Pompeius; uel singulis, ut C. Caius uerres.

Et in questionem uenit quare C. Caius ponimus, cum dicimus Gaius et non Caius? Quia antiqui G non habuerunt, sed ponentes C in quibusdam nominibus per sonos sensum discernebant. Scimus nos, quod quedam sonare aliter deberent, ut puta cemma cum per c scriptum esset, dicebant gemma per g, quod deberent sic sonare per g.

uerum solent hec ipsa prenomina fieri cognomina, ut si quis uocetur Lucius, uel Gaius; sed quando  ad unumquemque pertinent, proprie uocantur cognomina; quando preposita sunt cognominibus, hoc est nominibus propriis, uocantur prenomina, ut Lucius Sylla. uerum hoc predicte rationi nullum debet preferre iudicium. Talis est et illa cauillatio recollecta, quare cum propria nomina pluralem numerum non admittant, legimus Curios, magnosque Camillos Scipiadas. Sed sciendum est non ab eo quod est Curius unus, hi Curii, uel ab eo quod est hic Camillus, uenire hi Camilli; sed a multitudine Curiorum uel Camillorum, Curios Camillosque dicimus. Non enim unus fuerat tantum Curius uel Camillus, sed si quis tres seruos habeat qui uocentur Alexandri, necesse est ut uocet illos Alexandros; qui casus plures ueniunt, non a singulari numero, qui est hic Alexander, sed a plurali, qui sunt Alexandri.

Appellatiuorum nominum sunt species 27: sunt enim corporalia, ut lignum, et marmor; sunt incorporalia, ut honor, medicina; sunt prime positionis, hoc est unde deriuatiua et diminutiua ueniunt, ut  schola, scholasticus, scholasticulus.

Sciamus autem tres gradus diminutionis esse secundum Donatum, per quos cum diminuuntur nomina, sepe crescit numerus syllabarum, ut scholasticulus, scholasticellus, scholasticellulus. Apud antiquos uero aliter dicebantur, agnus, agnulus, agnellus, agnicellus, agniculus, agnicellulus. Quam rem Donatus uidens , uoluit diminutionis dicere tres tantum gradus esse. Sepe autem idcirco dixit augeri numerum syllabarum, quod inueniuntur quedam nomina quorum numerus in diminutione non modo non crescit, sed etiam minus habet syllabarum gradus ulterior, ut homo, homuncio, homunculus, homulus.

Sunt autem diminutiua specie, que idcirco specie putata sunt diminutiua, quia quasi diminutiuorum nominum speciem gerunt, ut fabola, macula, tabula, ferula; ideo autem non sunt iure diminutiua, fabula,  macula, tabula, ferula, quia horum non inuenitur prima positio. Sciendum est quod diminutiuorum forma lectione potius quam arte colligitur.

Sunt ad integrum Greca nomina, et per omnes casus Grece perueniunt declinatione, ut Euterpe, Melpomene. Sunt quedam que dum in Latinitatem cadunt, Grecitatis totum amittunt; nam cum dicit Grecus , Latine dicitur 594 Ulysses. Sunt quedam que in Latinum uersa eloquium ex parte aliquam formam Grecitatis amittunt; que etiam notha dici uoluerunt; dicit enim Grecus Agamemnon, Latinus Agamemno. Scimus quia omnia nomina apud Grecos in on syllaba terminata, cum in Latinum transferuntur n perdere, et in o correptum mutare. Item omnia nomina apud Grecos per e exeuntia, cum in Latinum ueniunt, ipsa e in a solent commutare, in nominatiuo scilicet singulari, ut Helene, Helena; sed quia de femininis nominibus diximus, ea nomina non patiuntur illud; que autem aliter  lecta sunt, aut quecunque ita transformantur, ut asperum resonare non possint, ut Agane, non facit per duritiam Agana.

Sunt que plurimis nominibus rem unam demonstrant, que Greci synonyma uocant; ut si terram uelimus multis significare nominibus, et dicamus humus, tellus, solum, terra; sunt que econtrario per unum nomen plura significant, que Greci uocant homonyma, ut si dicamus aciem, incertum est enim cuius rei dixerimus; nam dicitur et oculorum acies, hoc est intentio; et ferri, hoc est acumen; et exercitus, hoc est ordo. Sunt que a patribus et matribus auisque descendunt, cum tamen significatione Greca. Hec nomina patronymica uocantur, quorum patronymicorum masculina tres habent regulas, quibus terminantur; exeunt enim aut per des, aut per ius, aut per on, ut Atrides, Atrius, Atrion; sed in on terminata apud Latinos usum non habent.

Feminina quoque tres formas habent; exeunt enim aut per eis, aut per ias, aut per ne, ut Atreis, Atrias,  Atrine, ut apud uirgilium, Nerine Galatea. Sane considerandum est quia patronymica Greca cuiuscunque generis Greca melius regula proferuntur.

Sunt alia Thetica, que etiam possessiua dicuntur, que de patronymicorum regula descendunt, et ad eorum similitudinem in ius terminantur, sed in hoc discernuntur, ut Euandrius Pallas, patronymicum est; quando dicimus Euandrius gladius, possessiuum, hoc est, et hoc non est illud.

Sunt alia medie significationis que aliis adiecta nominibus alii epitheta esse uoluerunt, ut magnus, fortis: quibus nisi adiungamus, aut uir, aut exercitus, plena esse non possunt. Sunt alia qualitatis, ut doctus, magnus, felix, pulcher; sunt alia quantitatis, ut longus, breuis, latus; sunt alia gentis, ut Grecus, Italus, Gallus; sunt alia patrie, ut Alexandrinus, Romanus; sunt alia numeri, ut unus, duo; sunt alia ordinis, ut primus, secundus. Sed constat quemadmodum dicimus de multis alium, de duobus alterum: ita dicimus de multis primum, de duobus priorem.  Sunt alia ad aliquid dicta, ut soror, frater; non enim dicitur soror cui nullus est frater; nec frater cui soror nulla est. Alia ad aliquid dicta qualiter se habentia, ut dies, lumen, nox, tenebre, nigrum, album; non enim dicerentur tenebre nisi ad collationem luminis. uerum inter illa nomina que dicuntur ad aliquid dicta, et ista que dicuntur ad aliquid qualiter se habentia, hoc interest, quod illa sic usurpantur, ut non sint inter se usquequaque contraria; in istis uero, quid tam contrarium est quam tenebris lumen, quam nocti dies, quam nigro album, quam sinistro dextrum; quorum nominum comparatiuus gradus in usu est, ut dexter dexterior, sinister sinisterior, niger nigrior.

Sunt alia generalia, ut ars, et reliqua; sunt alia specialia, ut medicina, rhetorica, grammatica; sunt alia uerbalia, que de uerbis fiunt, ut dictor, procurator; et sciendum est quod ex uerbis talia nomina  hac lege descendunt, ut gerendi modi ultimi temporis ultimam litteram in or uertamus, ut dicendi, dicendo, dicendum, dictum dictu, et dicam us dictor, commutato scilicet u in o, et adiecto r. Item procurandi, procurando, procurandum, procuratum, procuratu, facit nomen procurator, et reliqua ad hanc rationem pertinentia, que inuenta sunt. Preterea sunt nomina que incertum est utrum uerbialia sint, ut que in questionem ueniunt: queritur enim utrum cantor dicatur an cantator, que utraque firmamus dici supradicta ratione; nam ab eo quod est canto, gerendi modus cantandi, do, dum, cantatum, cantatu, inde cantator. Item ab eo quod est cano, gerendi modus canendi, do, dum, cantum, cantu, inde cantor.

Item queritur auctor utrum per se aut de uerbo oriatur, sed sciendum est quod a se nascitur; non enim habet originem uerbi. Nam illud quod est augeo, non nos seducat, quod inde ueniat; aliud est enim augere, aliud auctorem esse. Omne enim uerbum  nomini ex se descendenti respondere debet, ut scriptor uenit ab eo quod est scribo; omnis enim scriptor scribit, ut procurator uenit ab eo quod est procuro; omnis enim procurator procurat. Deinde que est alia regula que hoc nomen ex uerbo oriri prohibet: quia nomina uerbialia aut in sor exeunt, ut precursor; aut in tor, ut scriptor, lector; at que in sor exeunt feminina in trix non mittunt: que uero in tor, necesse est ut feminina in trix mittant, ut procurator, procuratrix. Hoc si a uerbo uenerit in tor scilicet terminatum, necesse habuit femininum in trix mittere, et facere auctrix; sed quia non dicatur auctrix, uirgilius testatur dicens: Auctor ego sum uidendi.

Alia participii similia, ut sapiens, potens, demens, clemens, si comparationem recipiant, nomina sunt; participia uero, quando non recipiunt comparationem, ut lugens non facit lugentior; at econtra demens, or, mus, facit.

 Sunt alia uerbis similia, ut comedo; que, cum casum habuerint nomina sunt; cum tempus habuerint, uerba esse certissimum est; et est comedo, tinea, si nomen; si uerbum, prima persona est uerbi actiui, coniugationis tertie.

Comparationis definitio hec est, elocutio alterum preferens, quanquam aliter definiant alii. Alii quatuor dicunt gradus esse comparationis: positiuum, qui est doctus; comparatiuum, qui est tam doctus; prelatiuum, qui est doctior; superlatiuum, qui est doctissimus, dicentes non posse illum dici comparatiuum, qui est doctior, quia non tam comparare quam preferre uidetur. Quod superius est sic definitum: Comparatio est elocutio que ex alterius collatione alterum prefert. uidetur enim hic comparatiuus gradus, qui est tam doctus, non tam preferre aliquos quam similes facere.

Queritur quare positiuus gradus dicitur, cum reliqui soli gradus positiui comparationis proprietatem  obtineant? Respondendum est quod non agnosceremus illos gradus, nisi esset alter 595 gradus, qui comparationis situ careret?

Queritur etiam et de nominatiuo casu singulari, quare dicitur casus? siquidem idcirco ceteri casus dicuntur, quia faciunt nomen cadere, ut doctus, docti, to, tum, te, to. Sed hac ipsa ratione, quod non diceretur aliquid cadere, nisi esset unde caderet, nec inflexum, nisi esset ante rectum: ergo quia hic cadere nomen per ceteros casus ostendat, dictus est casus.

Positiuus gradus multas habet formas: aut enim in us exit, ut doctus; aut in a, ut docta; aut in um, ut doctum; aut in is correptam, ut fortis; aut in is productam, ut dis, ditior, ditissimus; aut in e, ut forte; aut in ens, ut sapiens; aut in ans, ut elegans; aut in ix, ut felix; aut in er, ut pulcher; aut in es, ut diues, diuitior, diuitissimus, et reliqua si qua sunt que inuenire poterimus.

 Comparatiuus uero duas formulas tantum habet, aut enim in ior exit, ut doctior, melior, et genus facit commune, excepto uno senior, non enim senior mulier dici potest; aut in ius, ut doctius, melius; et est comparatiuus gradus generis neutri, ut doctius mancipium, melius templum. Est comparatiuus gradus aduerbii; dicimus enim doctius scripsit, dicimus melius fecit; sed doctius quando ad nomen tendit, est generis neutri comparatiuus; quando tendit ad uerbum, comparatiuus aduerbii est.

Superlatiuus per tres formas exit, aut in us, ut doctissimus; uel in a, ut doctissima; uel in um, ut doctissimum. Illud sane pretermittendum esse non uidetur, quod cum ab omni superlatiuo rimus, uel simus tollimus, positiuus qualis sit inuenitur; ut pulcherrimus; sublato enim a fine disyllabo, remanet pulcher positiuus: unde fit ut ea nomina que in questionem ueniunt, tunc possimus agnoscere.

Queritur enim utrum acris dicatur, an acer; constat autem hodie utrumque dici, de uiro, ut in uirgilio:  Humero Pelops insignis eburno acer. Acris uero de femina dicitur, ut apud Horatium: Soluitur acris hiems.

Comparantur autem nomina appellatiua, et ea appellatiua, que aut a qualitate ueniunt, in tres partes sunt diuisa: in animum, ut prudens, honestus; in corpus, ut niger, pulcher; extrinsecus, ut fortunatus, felix; aut a quantitate, id est a mensura, que a corpore tantum descendunt, ut longus, breuis. Sed non omnia nomina que aut qualitatem aut quantitatem significant, comparantur; sed que comparantur, qualitatis aut quantitatis sunt. Inuenitur enim nomen qualitatis, et non comparatur, ut mediocris. Aliquando aut unus inuenitur gradus, aut duo, aut tres; sed ubi comparatiuus non inuenitur, aduerbium sciamus esse ponendum ad positiuum, ut uicem comparatiui impleamus, ut in hoc nomine pius, quia non facit pior, sed magis pius.

Meminerimus ita nos respondere cum interrogamur,  qualis est ille uir? quia de qualitate sumus interrogati, unum aliquid ex illis tribus dicimus, aut doctus, aut pulcher est, aut mendicus; non dices a qualitate longus est, aut breuis. Quando enim interrogamur, quantus est? non possumus respondere nisi a mensura, aut longus, aut latus, aut breuis est. Nec nos terreat quod uirgilius dixit quantitatis nomen ad animam applicans: Magnanime Aenea; sed hic Grecum uoluit imitari; non quia quantitas ab animo uenerit, sed qualitatem animi per quantitatem laudare uoluerit.

Nomina in comparatione anomala hoc signo probabimus, cum primam syllabam quam in positiuo habuerint, in comparatiuo perdiderint: ut bonus facit melior, optimus; malus peior, pessimus; magnus, maior, maximus. Et hec tria tantum in comparatione defectiua esse certum est.

Positiuus gradus perfectus et absolutus ideo dictus est, quia uis comparationis proprie in comparatiuo  et superlatiuo gradu ponitur, et non in positiuo. Sepe inuenitur comparatiuus ita positus, ut plus significet a superlatiuo, ut si dicamus, Doctior ille est a quouis doctissimo. Sepe ita comparatiuus inuenitur, ut minus significet a positiuo; ut si uelimus dicere, Dulcius est mare Ponticum quam cetera; nullum enim mare non modo dulcius est, sed ne dulce quidem. Inuenitur sepe ita comparatiuus, ut uim positiui suscipiat, ut apud uirgilium: Senior Charon, sed cruda Deo uiridisque senectus fuit; sed senior pro eo quod est senex ponitur; non enim alter fuerat Charon, cuius comparatione hic senior uocetur.

Inueniuntur autem nomina sono diminutiua, intellectu comparatiua, ut grandiusculus, maiusculus, minusculus. Comparatiuo et superlatiuo quinque hec comparationis aduerbia non ponimus, ut tam, minus, minime, magis, maxime, que tamen soli positiuo adiiciuntur. uerum hec ipsa aduerbia inuenta sunt propter ea nomina que aut comparatiuum, aut superlatiuum  habere non possunt, ut puta mediocris, quia mediocrior non facit, dicetur magis mediocris; item quia non facit mediocrissimus, dicetur maxime mediocris. Nam superfluum est his nominibus adiungere hec que sine his comparatiuum et superlatiuum sumunt, ut si quis dicat magis doctus, cum possit dicere doctior; aut maxime doctus, cum sit superlatiuus doctissimus.

Gradus comparatiuus tribus casibus seruit; nominatiuo scilicet interposita particula quam, ut doctior hic quam ille; ablatiuo, doctior illo; septimo, ut doctior ab illo. uerum hic gradus tam singulari numero quam plurali seruire dignoscitur; sed hodie per septimum casum comparatiuus melius esse proferendus censetur. Sed ne superuacue quis dicat forte non necessarium eum esse septimum casum, quia significat tantumdem quantum et ablatiuus; istos multum a se distare cognoscat. Aliud est enim cum dicimus, illo presente suscipi; aliud, ab illo presente suscipi; per septimum casum significat se accepisse aliquid, nescio  quo presente; per ablatiuum uero ab eo accepisse qui fuerat presens.

Sciendum est autem hoc, quia si per comparatiuum aliquem preponere uoluerimus, liceat nobis eum suo generi et extraneo posse preponere et dicere, doctior orator oratoribus, et doctior orator grammaticis. Cum uero per superlatiuum preferre uoluerimus, qui certe seruit genitiuo tantum plurali, preponere eum suo tantum generi debemus, et dicere: doctissimus orator oratorum, doctissimus grammaticus grammaticorum. uerum illud non nos turbet, quia legimus superlatiuum seruire genitiuo singulari, ut apud uirgilium, ditissimus agri, fortissimus gentis; sed hec 596 quamuis sono singularia sint, tamen intellectu pluralia sunt. Nam cum dicimus ditissimus agri, fortissimus gentis, intelligendum est quia res ista ex pluribus constet. Inuenitur hic superlatiuus significans idem ac positiuus, et nulli comparatur; ut si dicamus Iupiter, Optimus, Maximus,  non enim sunt alii Ioues, quorum unus bonus, alter melior sit, unde hic posset dici Optimus et Maximus.

Genera nominum sunt sex: masculinum, ut hic Cato; femininum, ut hec musa; neutrum, ut hoc monile; commune duorum generum, ut hic et hec sacerdos: trium generum, ut hic, et hec, et hoc felix; epicenon, quod Latine promiscuum dicitur, ut passer, aquila. uerum inter commune et epicenon hoc interest, quia in communi pro sexu articulum uariamus; in epiceno uero idem nomen est, et unus articulus. Ipsum uero epicenon ita definitur: genus in quo facile non deprehenditur sexus, ut hic piscis; nam licet sint naute qui arte colligunt femininam piscem, tamen quia non sexu discernitur, ideo non mutatur articulus. uerum sic talis incidat elocutio, ut si quis duos habens passeres dicat, uerbi causa, meus masculus sit, et subiungat, femina autem tua sit, ne is quidem per genera solecismum incurrit. Si enim dixerit femina tua, cum superius dixerit, masculus meus, facit commune de epiceno, ut si dicat,  hic et hec passer; sed sciamus ita oportere dici, masculus meus sit, femina tua hic passer.

uerum ex generibus duo genera principalia reperimus, masculinum et femininum, ab his enim duobus generibus cuncta descendunt: nam neutrum est, quia nec masculinum nec femininum, ut si dicamus hoc scamnum; ideo quia quemadmodum sunt masculina siue feminina, aut non gignit, aut non creatur. Sed ne quis obiiciat dicendo: quare paries cum nec creet, generis masculini sit? Sciendum est quia in nominibus huiusmodi lectio, uel ipsa Latinitas imponit articulum: uel quare cum mancipium sit aut masculini, aut feminini generis, neutri esse dicatur; sed cum dicimus mancipium siue masculinum, siue femininum, nisi statim subiunxerimus puerum puellamue, tale est ac si nec masculinum sit, nec femininum, sed neutrum; commune est, quia sub uno nomine mutati sunt articuli, siue marem feminamue significet:  omne, quia masculinum, et femininum, et neutrum significat; quia  non esse potuisset, nisi fuissent illa duo genera, unde hoc diceretur; nam et hoc et illud uno nomine comprehendit. Epicenon, quia aut masculinum, aut femininum est utroque sexu.

Sunt preterea nomina que masculina sonant, intelliguntur autem feminina, ut si dicamus Eunuchum comediam. Sunt item contraria que feminina sonant, sapiunt uero masculina, ut Sylla, Catilina. Sunt alia neutra sonantia, feminina quidem probantia, ut si dicamus Phronesium mulier, Glycerium meretrix. Sunt alia econtra sono feminina, intellectu neutra, ut pema, toreuma. Sunt alia que masculinum quidem sonum, et intellectu neutra habent, ut uulgus, pelagus. Inueniuntur etiam nomina que in pluralitate ab eo genere dissentiunt, quod in singulari numero tenuerunt, ut hoc balneum, he balnee; hic tartarus, et hec tartara; hoc celum, hi celi.

Sunt nomina incerti generis inter masculinum et  femininum, ut finis, dies. Legimus enim: Quem das finem, rex magne, laborum? et alibi ut, hec finis Priami fatorum. De hac die dicit: uenit summa dies; et alibi, ut hunc diem letum tristis exspecta. Item alia sunt incerti generis inter masculinum et neutrum, ut uulgus, frenum, nam frenus et uulgus incerti generis sunt; legimus enim: stabulo frenos uidi sonantes; et: frena Peletronii Lapithe. uulgus masculini generis; hinc, spargere uoces in uulgum ambiguas, neutrum est, ignobile uulgus. Item inter femininum et neutrum, ut buxus, prunus, malus; legimus enim, tympana uos, buxusque uocat. Et alibi dicitur, tornatile buxum; ceteraque in lectione lata poterunt agnosci. uerum hec ubi de fructibus loquimur, neutra sunt; cum uero de arboribus, feminina. Nonnunquam ita inueniuntur arborum nomina, ut masculina sint, ut oleaster; nam legimus, sacer oleaster.

Sunt etiam genera nominum fixa que alterum genus  ex se facere non possunt, ut pater, mater; non enim dici possunt patra et matra. Sunt mobilia, que aut propria sunt, et duo tantum genera faciunt, ut Marcius, Marcia; aut appellatiua, ut bonus, bona, bonum. Sunt alia que ex aliqua parte in aliud genus transferuntur, ut gallus, gallina; draco, dracena; rex, regina; et quia non dicimus gallus galla, draco draca, rex rega, ideo dicta sunt nec in totum fixa, nec in totum mobilia. Ideo autem in totum fixa non sunt, quia faciunt gallus, gallina; draco, dracena; rex, regina; ideo autem nec in totum mobilia, quia conuertuntur in femininum, et prime syllabe similitudinem tenent.

Inueniuntur etiam nomina prime positionis que, dum ex se diminutiua faciunt, mutant genus, ut rana non facit ranuncula, sed ranunculus; pistrinum non facit pistrillum, sed pistrilla facit.

Interdum inueniuntur nomina diminutiua que plus significant a nominibus prime positionis, ut acus, acicula: acus enim dicitur a qua uestes sarciuntur,  acicula, qua mulieres utuntur ad ornatum capitis.

Sunt in a terminata nomina aut masculina, ut Sylla; aut feminina, ut musca; aut neutra ut toreuma, quod Grecum est. Nullum enim Latinum nomen neutrum in a terminatur in nominatiuo singulari, excepto uno Thoria, quod nomen est fluminis, quodque apud Sallustium lectum est; aut communia, ut rana, aduena.

Nomina in e uocalem exeuntia, aut feminina sunt, sed tamen Greca, ut Agane; aut neutra sunt, sed Latina, ut monile: nam masculina in istam regulam non ueniunt.

Nomina in i uocalem exeuntia peregrina duo sunt generis neutri, ut gummi, sinapi; anomala duo, ut frugi, nichili.

Nomina in o uocalem exeuntia in nominatiuo, aut masculina sunt, ut Cicero; aut feminina, ut imago.

Nomina in u uocalem exeuntia neutra tantum sunt,  at cornu, gelu, tonitru, genu, ueru. Hec nomina in consonantes desinentia multiplices habent regulas: de quibus Donatus idcirco tacuit, quia de eorum nominum ratione Probi plenior libellus existat.

597 Numeri nominum duo sunt, singularis et pluralis, usurpat etiam tertium dualis numerus, qui uenit in duobus tantummodo nominibus, in duo et ambo. Nam neque unum significo cum dico, duo uenerunt, neque plures; non enim de duobus loquens possum dicere, omnes uenerunt.

Sunt etiam nomina que nominatiuum singularem et pluralem similes habent, ut nubes, dies, que propter hoc dicta sunt numero communia. Sunt etiam nomina non habentia numerum pluralem, masculina, ut puluis; non enim dicuntur pulueres, quamuis apud Horatium legimus: Nouennales dissipare pulueres. Sunt item generis masculini tantum pluralia, ut Quirites; quamuis legerimus, hunc Quiritem, ut, quis te redonauit Quiritem? Sunt item generis feminini tantum singularia, ut pax, lux, quamuis  legerimus has paces, has luces. Sunt item semper pluralia, ut calende, nundine. Sunt semper singularia generis neutri, ut pus, uirus, aurum, ferrum. Et sciendum est quod pene omnia que mensurantur uel ponderantur, non admittant numerum pluralem, quamuis multa sibi iam uindicauerit consuetudo, uelut dicimus, uina, mella, hordea.

Sunt item semper pluralia generis neutri, ut, hec arma, hec menia, non facit armum uel menium; Saturnalia non facit hoc Saturnale: sed si fuerit templum, sic declinatur per utrumque numerum, hoc saturnale templum, hec saturnalia templa; si uero fuerit hoc nomen, ut, quasi diem festum significet, tantum numeri pluralis erit. Sane sciamus quod his nominibus que non admittunt numerum singularem, apponimus masculinis uni, femininis une, neutris una; dicimus enim uni cancelli, une nuptie, una menia, ut apud Terentium, ex unis nuptiis geminas mihi facias; et apud Sallustium: hi  postquam in una menia conuenere. Sciamus uero quod superflue loquimur, quando dicimus: homo unus aduenit; siquidem iam predictus homo unum significat.

Inueniuntur etiam nomina positione singularia, intellectu pluralia, ut populus, concio; nam cum dicimus populus currit, sic sonat quasi omnis currat, nec tamen pluralem significat numerum. Nonnullis uidetur in his nominibus pluralis numerus esse superfluus, cum horum singularis pluralem numerum in se contineat, ut dicimus, hic populus singulariter, et hi populi pluraliter; sed quamuis populus pluralem numerum significet, tamen unius gentis est; populi uero gentium sunt diuersarum. Sunt econtrario positione pluralia, intellectu singularia, ut Papie, Puteoli: que uero nomina non ideo plurali numero proferuntur, quia multe Papie aut multe Puteoli; sed quia horum singularis numerus nunquam lectus exstiterit.

Figure nominum quot sunt? due, simplex et composita.  Simplex nomen est, cum diuisum nomen nichil dat Latinitatis, ut medicina; a cum dederit, non erit simile significationi unde descendit. Sic diuidamus magister, magis, in aduerbium comparationis, ter, in aduerbium numeri; cum dicimus magister, figure composite non est; et quamuis diuisum fuerit in duo aduerbia, tamen dicitur figure simplicis, quia nichil dedit simile principalitati, sed quid dissimile ad magistrum; magis aduerbium tamen non est, quamuis diuidatur. Semper enim littera cum in medio fuerit sermone, transit in principium sequentis syllabe; unde apud Grecos uocatur, hoc est inchoatiuum elementum.

Composita est, quia cum diuisum est nomen, dat aliquid Latinum, uel simile sui, ut indoctus: duo enim sunt integra consentientia significationi eius nominis, unde separata sunt. uerum hec figura composita fit quatuor modis: quia aut duo inuenimus  integra, ut suburbanus; aut corrupta, ut municeps, aut ex integro et corrupto, ut insulsus; aut ex corrupto et integro, ut nugigerulus.

Querunt nonnulli quare cum dicat Donatus componuntur nomina, subiecit ex duobus corruptis; ideo enim non potest esse compositum quid, nisi aut ex duobus integris, aut ex integro et corrupto, aut ex corrupto et integro. Sed sciendum est corruptum ita definire nomen, quod solutum potest integrum reuerti; et reuera non diceretur corruptum, nisi aliquando fuisset incolume, ut si dicamus municeps, est enim dictum munera capiens; sed postea sub unius nominis contractione corruptum est. Ergo non nos fallat, cum interrogamus, municeps cuius figure est? non dicamus, simplicis; putantes quod nichil sit municeps, quemadmodum paries; non enim est hoc uerum, nam paries idcirco dicitur figure simplicis, quia solutum  in integrum redire non potest. Ergo cum audierimus nomen esse figure simplicis, ulterius non interrogamus ex quibus  modis.

Est uerbum compositum ex aliquibus integris, ipsam diuisionem accipiens, non eumdem accentum eumdemque pedem, quemadmodum habuerit nomen illud unde descendunt ista; ut puta si quis querat, Lucifer cuius figure? et dicat hoc nomen esse figure composite ex integro et corrupto, ut sit quasi huic luci; et nesciat quod cum dicimus Lucifer, ci syllaba correpta sit, cum autem dicimus huic luci, modo esse productam.

His ita se habentibus, illud maxime nosse debemus, quod in diuisione figure composite, nullum alium casum nisi nominatiuum singularem querere debeamus. Meminisse etiam debemus, quod composita nomina ulterius non possint componi, ut impius: quamuis Donatus doceat ex pluribus posse componi nomina, ut inexpugnabilis, imperterritus. In duplicibus nominibus animaduertendum est, ut si fuerint duo nominatiui, utramque partem declinemus, ut  homo bonus; si nominatiuum sequitur quicunque casus, priorem declinemus partem, ut Dominus seruorum; si priorem casum quemcunque fuerit sequens nominatiuus, sequentem declinabimus partem, ut iurisperitus: que tamen obseruanda sunt in quantouis nomine et numero, ut Iupiter, Optimus, Maximus, Capitolinus.

Sciendum est propria nomina non posse componi; appellatiua uero ea componi posse, que aut lecta sunt composita; aut dum componuntur, placidum ad aures uocis sonum emittunt.


De casibus.

Casus sunt sex, ex quibus nominatiuus quare dicatur casus, superius dictum est. Antiqui 598 nominatiuum et uocatiuum similes habent; inde est quod etiam in uirgilio inuenimus, Fluuius regnator aquarum: Duc, ait, et Rutulos equites Messapus in armis.  Unde etiam Donatus hos rectos casus appellari commemorat, et reliquos obliquos. Ablatiuus non est apud Grecos, et ideo ab aliis Latinus, ab aliis uocatus est sextus. Assumunt quidam casum, quem septimum uocant, qui quantum differat ab ablatiuo, et quantum necessario sit inuentus, premissa ratione demonstrauimus.

Sunt etiam forme casuales sex; ex quibus intelligimus per quot uarietates nomina inflectantur, uel quot casus similes unumquodque nomen obtineat. Inueniuntur enim nomina que per omnes casus quasi unum trahant declinationis colorem, ut si dicamus, nequam. Hic nequam, huius nequam, huic nequam, hunc nequam, o nequam, ab hoc nequam. Sunt que duas tenent uarietates, ut est cornu, nam nominatiuus, et accusatiuus, et uocatiuus correptum u habent; genitiuus, datiuus et ablatiuus producti sunt. Sunt que uarietates habent tres, ut templum; nominatiuus enim, accusatiuus et uocatiuus unum  faciunt colorem, ut hoc templum, hoc templum, o templum.

Sunt que quatuor habent uarietates, ut species; nam nominatiuus et uocatiuus unum faciunt colorem, ut hec species, et o species; genitiuus et datiuus unum faciunt colorem, ut huius speciei, huic speciei; accusatiuus unum, hanc speciem; ablatiuus unum, ab hac specie. Inueniuntur que quinque uarietates habent, ut hic doctus: nam solus nominatiuus unum facit colorem; genitiuus unum, ut huius docti; datiuus et ablatiuus unum, ut huic docto et ab hoc docto; accusatiuus unum, ut hunc doctum; uocatiuus unum, ut o docte. Sunt que sex uarietates habent, ut est unus; per singulos enim casus uariat.

Sunt preterea nomina que aptota dicuntur, non quod unum casum habeant, sed quod non flectantur. Que etiam monoptota dicuntur, propterea quod similes casus per totam sui declinationem seruant, nullum enim numerum priuatum habent; nam cum dico frugi, incertum est, uel quem casum, uel quem  numerum proferam.

Sciendum est etiam illud, quod ab uno usque ad tres declinemus; nam a quatuor usque ad centum declinatio non sequitur, a ducentis autem usque ad infinitum omnia declinantur, excepto mille, quod in singulari numero non declinatur: in plurali uero numero, cum tamen scriptum sit per unum l, sic declinatur. Sunt nomina quibus dum in elocutione utimur, alia genitiuum casum ducunt, ut ignarus belli, siue bellorum; alia datiuum tantum, ut amicus bono, quanquam Terentius in nominatiuo casu iunxerit dicens: Amicus meus summus popularis Getha. Alia accusatiuum, sed per figuram, ut prescius futura, recte enim dicitur, ut prescius futurorum; alia ablatiuum, ut dignus munere, mactus uirtute; alia septimum casum, ut secundus a primo, nam non possumus dicere secundus primo, aut secundus primi, uel secundus primorum, aut tale aliquid.


De declinationibus.


Quinque genera declinationum sunt. Prima est que genitiuum singularem per e diphthongum profert tam in masculino genere quam in feminino, ut hic Aeneas, huius Aenee; hec musa, huius muse: in neutro uero genere aut non inuenitur, aut ita inuenitur, ut habeat communionem cum genere masculino uel feminino, ut aduena. Hec prima declinatio nominatiuum terminat modis tribus; exit enim aut per a, aut per es, aut per as, ut musa, Anchises, Aeneas. uerum ne quis nobis nominatiuum per es, genitiuum per e, ita premittentibus, putet quia quecunque nomina a, es, as, fuerint terminata, necesse est prime esse declinationis; sed que sunt prime declinationis sciendum est, quod nominatiuum singularem nonnisi his litteris terminent.

Secunda declinatio est que genitiuum singularem per i profert; et est generis masculini et feminini,  et neutri, ut uirgilius uirgilii, fraxinus fraxini, prandium prandii. Sciendum plane est quod in hac declinatione omnia nomina genitiuum singularem per unum i proferunt, exceptis his que in ius fuerint terminata, facit enim Mercurius Mercurii; aut ium, ut conuiuium conuiuii. uerum hec secunda declinatio nominatiuum singularem terminat modis quinque, exit enim aut per er, aut per ium, aut eus, aut per ir, aut per us, ut piger pigri, negotium negotii, Tydeus Tydei, uir uiri, doctus docti: ita tamen ut non separemus, ut dicamus Tydeus Tydei, ut significet potius quintam quam secundam declinationem; sed sub una istius syllabe diphthongo concludamus dicentes Tydeus Tydei, et hoc Greca nomina sortiuntur: in Latinis enim non inuenitur hec diphthongus. Et de hac declinatione illud indicabimus, quod non quicunque nominatiuus singularis his quinque modis fuerit terminatus, necesse est ut sit secunde declinationis; sed quecunque nomina secunde fuerint  declinationis, necesse est ut nominatiuum his quinque modis terminent.

Tertia declinatio est que genitiuum singularem per is syllabam profert, est enim generis masculini, feminini, neutri, ut Cicero Ciceronis, Iuno Iunonis, marmor marmoris; est etiam communis, ut sacerdos sacerdotis, est etiam trium generum, ut demens huius dementis. Ista hec tertia declinatio nominatiuum singularem terminat modis quadraginta uno: in a, in e, in o, in c, in t, in al, in el correptum, in il correptum, il ol productum, in ul correptum, in an, in en correptum, in en productum, in on productum, in ar utrumque, in er correptum, in er productum, in or et in ur utrumque, in as et in es productum, in es correptum, in is utrumque, in os correptum, in os productum, in us productum, in us correptum, in ax et in ex correptum, in ex productum, in ix et in ox correptum, in ox productum, in ux correptum, in ux productum, in ans et in ens productum  tantum, in ons correptum, et in ons productum, in uns productum. In a neutrum, ut toreuma toreumatis, dulce dulcis, ordo ordinis, lac lactis, caput capitis, tribunal tribunalis, fel fellis, pugil pugilis, sol solis, consul consulis, Titan Titanis, far faris, 599 cadauer cadaueris, uer ueris, marmor marmoris, ebur eboris, fur furis, libertas libertatis, miles militis, pes pedis, nauis, lis litis, os ossis, os oris, uetus ueteris, senectus senectutis, capax capacis, senex senis, lex legis, pix picis, nox noctis, uox uocis, crux crucis, lux lucis, infans infantis, sapiens sapientis, insons insontis, pons pontis, aruns aruntis.

Sciendum est autem quod omnia nomina in ons et in ens terminata per tis proferant genitiuum, exceptis duobus nominibus, ut frons et lens: nam cum partem capitis significare uolumus, dicimus frontis; cum uero folium, dicimus frondis; item si animal, lendis, si legumen, lentis. uerum ne quis putet huius glandis dici, putans quod ita in uirgilio lectum  est; sciat quod per nominatiuum dixerit. Sed hic lector agnoscat quod non quecunque nomina ab his quadraginta et uno modis fuerint terminata, necesse est tertie declinationis esse; sed que sunt tertie declinationis, necesse est ut ab his quadraginta et uno modis ducant nominatiuum.

Quarta declinatio est que genitiuum singularem per us profert, uel per u; sed per us in genere masculino et feminino, ut hic uersus, hec porticus, huius uersus, huius porticus; per u uero in genere neutro tantum, ut hoc cornu, huius cornu, hoc ueru, huius ueru, hoc gelu, huius gelu, etc. uerum hec quarta declinatio nominatiuum singularem terminat duobus modis, us et u: ut hic gradus, huius gradus, hoc gelu, huius gelu. Et hic intelligendum est quod non quecunque nomina in us et u fuerint terminata, necesse est quarte esse declinationis; sed que sunt quarte declinationis, necesse est ut habeant nominatiuum singularem in us uel u terminatum.

 Quinta declinatio est que genitiuum singularem per e et i separatas syllabas profert, et est generis feminini tantum, excepto uno dies, qui est generis incerti; e autem que est ante s, tunc in genitiuo producta est, cum nominatiuus singularis i et es fuerit, ut series seriei; et tunc correpta est, cum aliquam ante se habuerit consonantem, ut fides fidei, res rei. uerum hec quinta declinatio nominatiuum terminat uno modo; exit enim in es, ut species speciei. uerum non quicunque nominatiuus genere feminino in es fuerit terminatus, necesse est ut quinte sit declinationis; sed nomen quod fuerit quinte declinationis, necesse est ut nominatiuum singularem in es habeat terminatum.

Omnia nomina  aut in a terminantur ablatiuo singulari, ut ab hac musa; aut e, ut ab hoc fonte; aut i, ut ab hac puppi; aut o, ut ab hoc docto; aut u, at ab hoc fluctu. Sed que a terminantur,  genitiuum pluralem in rum, datiuum et ablatiuum in is terminant, ut ab hac musa, harum musarum, his et ab his musis. Sed quedam sunt nomina quibus discernendi sexus gratia corripimus regulam, ut a filia, filiarum, filiabus. Quod si uoluerimus sequi Donatum, dicturi sumus, Romanabus, casabus. Sed cantum est ut in his hoc faciat, que in testamentis faciunt questiones, ut si quis habeat utriusque sexus liberos, scribat: Dimitto hoc filiis meis, et incertum est utrum filios significauerit an filias. Sed in usu est ut dicamus equabus, mulabus, et fere hoc quatuor nominibus produxit iure loquela, equa, equarum, equabus; mula, mularum, mulabus; filia, filiarum, filiabus; dea, dearum, deabus; que regula prime declinationis est.

Que uero in e correpta fuerint terminata, genitiuum pluralem hac ratione faciunt, ut e perdant, et um accipiant, ut ab hoc pariete, horum parietum. Ideo enim ita cauemus ne quis nobis obiiciat, quare  dixit, que in e producta terminata fuerint, in rum mittunt genitiuum pluralem; inueniuntur enim que in e correpta terminata in rum mittunt, ut ab hac muliere, harum mulierum; ab hoc munere, horum munerum; ab hoc funere, horum funerum. Sed hac illi ratione respondendum est, quod e excluso simul sonat in eadem syllaba quecunque consonans fuerit inuenta; quod si non excluso e iunxeris rum, et dixeris, muliere, mulierum, merito questio uidetur. Tale est enim quod in his nominibus dubitet, quale est si querat, quare ab hoc pariete horum parietum, in tum non in um, nomine nominum, in num non in um, ut ab hoc codice codicum, in cum non in um mittat; sed tamen t, uel r, uel n, uel c, non sunt simul cum um apposite, sed sunt naturales, et per omnes casus fere decurrentes.

uerum hec omnia idcirco questionem non pensius commoueant, quoniam non dixit artigraphus, illa in genitiuo plurali in tum exeunt, illa in num, illa per rum, illa per cum; sed quia uerbo non cautum est,  ideo nasci uidetur hec questio. Sane sciendum est quod contra hanc regulam unum nomen uenit, ab hoc uase, uasorum, uasis; causa euphonie ad secundam declinationem tres casus excepti sunt, casus genitiui pluralis, qui in rum abit, exire debuit in um, ut horum uasum; datiui et ablatiui plurales, qui in is exeunt, in bus exire debuerunt, ut his et ab his uasibus; sed quia dictu asperum est, auditus expellit. Que regula est tertie declinationis; non quia omnia nomina tertie declinationis per istam regulam declinentur, sed que per istam regulam declinantur, tertie sunt declinationis.

Que uero in e producta terminantur, genitiuum pluralem per rum, datiuum et ablatiuum per bus proferunt, ut ab hac re, harum rerum, his rebus; que regula femininorum nominum seruit declinationi quinte, excepto uno dies, quod nomen feminini generis esse sic probatur, quod nullum nomen sit masculini generis, quod ablatiuo singulari in e producta terminetur; masculini uero generis ita esse monstratur,  quod facit aduerbium hodie, quasi enim est hoc die. Que regula est quinte declinationis.

Que uero in i fuerint terminata, genitiuum pluralem permanente i in ablatiuo casu, sed adiuncto um, in ium faciunt, datiuum uero et ablatiuum in bus; genitiuus uero qui per ium exit, tot habet formas; nam uenit ab ablatiuo singulari in i terminato, qui ipse per i toties exit, cum nominatiuus singularis per is fuerit terminatus, genitiuus singularis parem numerum syllabarum per is miserit, ut hic ignis, huius ignis, ab hoc igni; quamuis Lucanus dixerit igne uiam scandens: exceptis tribus nominibus, ut hic mensis, iuuenis, canis. Aut cum nominatiuus singularis, in is terminatus, 600 fuerit generis communis, ut hic et hec agilis; aut cum nominatiuus singularis in e correpta fuerit terminatus in genere neutro, et ablatiuum per i mittat; ideo ne faciat tetraptoton nomen, ut est hoc nubile, nominatiuus hoc  nubile, accus. hoc nubile, uoc. o nubile, abl. ab hoc nubile; quod neutrorum nominum natura non patitur. Aut cum nominatiuus singularis in ens syllaba fuerit terminatus, sed in nomine; nam si participium fuerit, non ita erit, in e correptum mittit; ut ab hoc parente; si uero nomen, ablatiuus in i exit, ut dicas ab hoc parenti; quamuis antiqui tertie declinationis nomina in ablatiuo singulari per e correptum proferre uoluerunt, ut huius rationis, ab hac ratione.

Sed nonnulla nomina ab hac regula uisa sunt aberrare; idcirco illorum non declinatur auctoritas; ueniunt enim contra, uis, Tiberis; non enim potest dici ab hac uire, uel ab hoc Tibere. Aut exit genitiuus supradictus pluralis in ium, ab ablatiuo in e correpto terminato ueniens: qui et ipse ablatiuus uenit aut a nominatiuo singulari in ons terminato, ut pons, ponte, pontium; uel a genere feminino, ut ab hac arte, artium, clade, cladium.

 Sciendum est autem quod non omnia nomina in ns terminata, uel omnia nomina generis feminini ablatiuo casu singulari in e correpto terminato, genitiuum pluralem necesse est ut habeant per ium mittere; sed que in e correpta terminantur ablatiuo singulari, et genitiuum pluralem per ium mittunt, necesse est ueniant a nominatiuo casu singulari in ns terminato, uel a genere feminino. Hec autem nomina que accusatiuum casum singularem per m proferebant, ut hanc nauem, hanc puppem, hanc clauem, nos hodie dicimus hanc nauim, hanc puppim, hanc clauim; sane accusatiuum pluralem nominum horum per eis, que genitiuum pluralem per ium mittunt, nominatiuum per es melius proferimus, ut dicamus has claueis per eis accusatiuum, per es nominatiuum pluralem he claues. Et reuera, ne in confusione ueniat dubia elocutio, ut si quis dicat, puppes regunt, incertum enim est utrum puppes alios regant, an puppes alii regant: que regula est tertie declinationis.

Que uero in o fuerint terminata in ablatiuo casu  singulari, ut ab hoc egregio, genitiuum pluralem per rum proferunt, ut horum egregiorum, datiuum et ablatiuum per is, his et ab his egregiis. Duo contraria contra hanc legem inuenta esse monstrantur, ut ab hac domo, harum domorum, his et ab his domibus; item ab hoc iugero, horum iugerum, his et ab his iugeribus.

Sed sciendum est antiquos declinasse omnia hec nomina, questione sublata, ut dicerent quartam declinationem esse ab hac domu, harum domuum, his et ab his domibus; ab hoc iugere, horum iugerum, his et ab his iugeribus, ratione tertie declinationis: ut esset nominatiuus hic iuger, et careat secunda declinatione iuger iugeris, ut tuber tuberis; sed in eo, domus, nomine, ideo corruptus est ablatiuus tantum, quod minus salua quarte declinationis ratione decurreret; et dum corruptus est ablatiuus singularis, necessario simul et genitiuus; et in eo quod est hoc iugerum, huius iugeri, et ab hoc iugero, corruptus est genitiuus pluralis, qui cum facere debuisset  iugerorum, fecit iugerum. Item datiuus et ablatiuus pluralis, qui cum facere debuissent his et ab his iugeris, fecerunt his et ab his iugeribus. uerum in his nominibus non artis aliqua ratione, sed euphonie dignitate hos casus excipimus, que regula est secunde declinationis.

Que uero in u fuerint terminata ablatiuo casu singulari, ut ab hoc genu, cornu, genitiuum pluralem semper per uum proferunt, ut horum cornuum; datiuum uero et ablatiuum per bus, his et ab his cornibus. uerum in datiuo et ablatiuo plurali in penultima syllaba u litteram nomina illa seruant, ne singula cum prolata fuerint, aliud significare uideantur; ut si uolentes significare artus, his et ab his artubus, ne confusionem faciamus inter artus et artes; similiter dicendum est arces, arcibus; arcus, arcubus.

Sciendum est quod non cadunt in has quas supra diximus regulas nomina aptota, ideo quod in ablatiuo  casu singulari aut per consonantes exeunt, quod certe ablatiui natura non recipit, ut ab hoc nequam; aut si per uocales exeunt, non mittunt genitiuum pluralem in ium, ut frugi non facit frugium, nichili non facit nichilium, quemadmodum puppi puppium facit. Inueniuntur nomina tamen singularia que in genitiuo plurali regula non potiuntur, ut hic puluis, horum puluerum; inueniuntur tamen pluralia que ablatiuum non habent singularem, que aliter exeunt in genitiuo plurali, ut uulcanalia, utrum horum uulcanaliorum, an horum uulcanalium dicamus, incertum est. Sed hoc sciendum est, quod cum talia occurrunt nomina, ad alia nos his similia conferre debemus, quorum declinatione docti sumus, etiam ista simili ratione declinemus: ut puta, si nesciamus utrum horum uulcanaliorum an uulcanalium faciat, ponamus econtrario sedile nomen, quod habet in ablatiuo casu singulari sedili, et ad hanc collationem incipiamus declinare, ut hec sedilia, horum sedilium, hec uulcanalia,  horum uulcanalium; quamuis contra hanc artem possit dici uulcanaliorum, quomodo anciliorum, dicente Horatio: Anciliorum nominis et toge oblitus est.

Sciendum est quod neutra nomina in nominatiuo plurali in a terminata genitiuum pluralem per ium, non per orum proferunt, ut agilia, agilium, fortia, fortium. Illud preterea nosse debemus, quod ea nomina que in numero singulari genere dissentiunt, genitiui pluralis et ablatiui singularis legem non suscipiunt, quamuis illud habeant, ut hoc cepe, he cepe; sed hec nomina tali arte, quali illa superius declinabimus, ut he cepe, harum ceparum: tamen nomina numeri pluralis sunt. Que uero singularis numeri genere dissentiunt a plurali, ac si essent tantum numeri pluralis, non ueniunt ad supradictas regulas quas a Grecis sumpsimus, ut pema, thema, schema, ideo quod ablatiuum Greci non habent, unde possint regulas ista nomina suscipere, quia inuenimus hec ipsa apud antiquos feminino genere  declinata.

Analogia est rerum similium collatio, que nos docet, cum nobis in aliis uelut similium nominum obiicitur declinatio, quid queramus et probemus, huius comparationis an firma sit questio. Igitur in analogia ista requiruntur tria: accidentia nominum, exitus syllabarum, et penultime consonantes; ut si quis nobis obiiciat lupus, et lepus, dicens: Quare facit lupus lupi, et lepus 601 leporis, currendum est ad analogiam, et scrutandum est si omnes predicte partes inter se conueniant; nam si una pars harum titubauerit, iure uincitur contendentis obiectio. Curramus ergo per singulas partes ita: Lepus appellatiuum nomen est, et illud appellatiuum; lupus non comparatur, nec lepus; lupus numeri singularis, et lepus similiter numeri singularis est; lupus figure simplicis est, et lepus figure simplicis; lupus casus nominatiui, et lepus eiusdem; lupus per pus exit, et lepus per pus; sed quia in solo genere titubat analogia,  declinatur illud per duo genera, et illud per unum. Illud preterea nosse debemus, quod Greca nomina a sua melius declinatione proferuntur, ut hec Dido, huius Didos, huic Dido, hanc Didon, o Dido, ab hac Dido.

Nominatiuus in Latinis aut in a terminatur, ut musa; aut in e, ut sedile; aut in i, ut frugi; aut in o, ut Cicero; aut in u, ut cornu; aut in l, ut mel; aut in um, ut scamnum; aut in en, ut carmen; aut in r, ut puer; aut in s, ut doctus; aut in x, ut pix; aut in t, ut caput; aut in c, ut halec: cuius declinatio in dubitationem cecidit; incertum est enim utrum halec an halect dicatur, ideo quod nullum nomen in c terminetur, nisi lac; quod et ipsum in maiorem uenit dubitationem. Lac enim dici non potest ideo, ne in genitiuo faciat lacis, lactis enim non est; huic siquidem in nominatiuo nominis litteram non inuenimus t, lact autem dici non potest, quia nullum nomen reperiri potuit duabus mutis terminatum, unde posset  facere lactis apposita t littera in nominatiuo singulari; lacte solum remansit, quod quasi ex arte diceretur, quod terminetur quasi nomina neutri generis, ut monile, sedile et cetera huiusmodi nomina; et auctoritate Plauti, qui dixit: sicut lacte lactis simile est: sed quamuis non arte, sed ex auctoritate firmetur, tamen sciendum est quod hodie usu ita loqui debeamus, quomodo locutus est uirgilius:

Lac mihi non estate nouum, non frigore defit.


De pronomine.

Pronomen est pars orationis; atque ideo dictum est pronomen quia cum pro nomine positum fuerit, pene idem quod et nomen significare uidetur. Ideo autem dictum est pene, quia si dicatur tantumdem; pronomen pars uideretur esse superflua. Sed constat quia nomen maiorem sibi significationis uindicet partem. uim enim suam tunc pronomen obtinet, quando precesserit nomen; ut si dicamus, Cicero defendit  Roscium; ipse etiam Syllam. Hic enim, ipse, sic est positum, tanquam si de nouo repetissemus Cicero: sed pro illo nomine propter fastidium iterationis nominis pronomen uidetur inuentum.

uerum ne quis hoc in questionem ducat, quare dicatur pronomen, et pro nomine sciat dictum esse sermonem; si uero pronomen non esset, nomen sub una conclusione collectum esset; sed non est pronomen, et nomen, quomodo curatorem non dicimus procuratorem. Separat autem eam partem Donatus a ceteris partibus orationis, cum dicit pronomen partem esse orationis que fungitur uice nominis; nulla enim de illis tribus partibus orationis hoc sustentat officium.

uerum hec ipsa particula personam suscipit certam in tribus, nec amplius pronominibus, ut ego, tu, ille. Accidunt pronomini sex, qualitas, genus, numerus, figura, persona, casus. Sed qualitas bifarie diuiditur in ea pronomina que uocantur finita, que idcirco finita dicuntur, quia suscipiunt personas; et in  ea que sunt infinita, que ideo infinita dicta sunt, quod significationis certe non habeant finem; et sunt septem, quis, qualis, talis, quantus, tantus, quotus, totus.

In hac re Plinius Secundus grammaticos reprehendit, quare accidens commune dicunt, cum aliud sit accidens, et id cui accidit; hinc dicunt pronomina finita esse, que sunt etiam persone. Nam cum queramus finitum pronomen, inuenimus, ego; et cum primam personam, inuenimus iterum, ego: itaque fiat, ut unum sit accidens, atque illud, cui accidit. Sed scire debemus quod huiusmodi definitores non tam in ratione quam in ordine errauere uerborum; dicentes personas pronominibus accidere, cum dicere debuissent finita pronomina esse, et easdem personas, quia infinita non recipiunt personas; nunquam enim inueniuntur absque personis. Constat tamen finita pronomina non esse nisi duo, ego et tu; uerum, ille, tunc finitum est, cum rem presentem ostendimus;  si autem de absente sit relatio, minus quam finitum erit, ut hic. Minus quam finita pronomina dicta sunt, quia minus quam finita significant, ut sunt sex, is, idem, se, ipse, iste, hic. Etenim, ipse, non potest dici, nisi sicut de eo qui iam notus est, aut de eo de quo iam nominatio est facta sermonum. Nam cum audio, ipse uenit, plus est quam finitum apertissime; licet iam eum non uideam, de quo dicatur; minus autem a finito, quam ultro potest admittere in questionem, ut si quis dicat, ipse uenit, sed ad hos qui ignorant, de quo audiunt.

Sunt etiam quinque possessiua, meus, tuus, suus, noster, uester; que idcirco dicta sunt, quia per hec nos aliquid ostendimus possidere; nemo enim dicit, meus, nisi sit quod possideat.



CAPUT II.


De uerbo.

uerbum dictum est, quia uerberato ere faciat sonum;  et ex illa causa ista pars sibi hoc nomen specialiter sumpsit, quod hac frequenter utimur in oratione. Nam frequenter in sermone composito duo uerba inuenimus, unum nomen, uel unum participium; ut puta, uirgilius habet recitare; ecce, habet et recitare duo uerba sunt: ille sunt singulares partes.

uerbum est pars orationis cum tempore et persona. Scire debemus quod uerbum illud est maxime, quia habet personam simul et tempus; si enim aliter fuerit, non est uerbum; nam si tempus solum habuerit, participium est; si personam solam, pronomen est; si utrumque simul fuerit, uerbum est.

uerbum aut agentis aut patientis habet significationem, ut scribo, scribor; scribo, agentis; scribor, patientis. Neutrale uero, et deponens, aut agentis, aut patientis, ut curro, uapulo, loquor, luctor. Commune, agentis et patientis, ut osculor te, et osculor a te.

Qualitas uerborum in modis et in formis est. 602  Donatus quidem prepostere posuit, ut prius de modis diceret, et sic de formis, de quibus hic prius tractare debemus; nam forme proprie sensum tenent uel genus. Scire autem debemus quia forme inde dicte sunt, quod nos in unamquamque rem informent: quia per eas ostendimus quid geramus. Quid enim significat uerbum, per formas agnoscimus. Forme uerborum sunt que tenent sensum; modi autem sunt qui ad declinationem pertinent. Unde scio quid sit declinatio, nisi prius didicero quid sit sensus? Ideo dixit Donatus, quas formas alii uerborum generibus, uel significationibus permiscent. Nam forma proprie sensum tenet, uel genus; ut puta, meditatiua declinatio, quasi meditantis sensus est, id est, legere cupio. Nunc de singulis formis tractabimus.

Inchoatiue forme sunt quinque regule que ostendunt formam inchoatiuam: si a neutrali uerbo originem sumant; si in sco syllabam exeunt; si tertie sint coniugationis correpte; si careant tempore preterito  perfecto et plusquam perfecto ; si careant participio futuro, ut feruesco, feruesciturus nemo dicit.

Frequentatiua uerba tunc sunt prime coniugationis, quoties uerba in to exeunt, ut lectito lectitas, cursito cursitas; quoties uero in so terminantur, in tertiam transeunt, ut facesso, lacesso. Consuesco, consueui uidetur non esse inchoatiuum, quia preteritum perfectum habet; quidquid enim inchoatur, preteritum non habet.

Sunt etiam frequentatiua a nomine uenientia. Hic Donatus errauit, nam patrizat, idem est ac patri similis est. Perfecta forma est, ut sorbeo, sugo, fit inde quasi diminutio, sorbillo, sugillo. Sunt sine origine perfecte forme, ut uacillo, pitisso, non enim facit pito, uaco. Inchoatiuis sunt similia, ut compesco; sed quia compescui facit, non est inchoatiuum, quia nescit perfectionem inchoatio.

Inchoatiua sunt in sco a perfecta forma, ut horreo  perfecta est; nam horreo perfectum, horresco inchoatiuum est. Sunt que originem non habent, ut consuesco, quiesco; et hic Donatus errauit, quia hec inchoatiua uerba dixit; nam preteritum habent consueui, quieui; ergo nec inchoatiua sunt.

Notandum est quia modi ipsi significationes suas habent; indicatiuus, ut lego, ex hoc dictus, quia per ipsum indico quid dicam uel faciam, et hoc de ceteris, ut legitur; permissiuus modus excludi debet, quare? Quid enim prodest modum dicere, cum habeamus futurum tempus, ut legam? Infinitiuus, ut legere, non accipit pronomina finita; nemo enim dicit, legere a me, a te, ab illo: ideo Donatus sic docuit. Impersonalis uero accipit, ut legitur a me, a te, ab illo, a nobis, a uobis, ab illis. Quidam hunc modum pro genere ac significatione accipiunt; nam sic impersonalis habet, quia omne uerbum recipit genus uerbi; quomodo enim dico, ego lego, tu legis, ille legit; sicut, legitur a me, a te, ab illo.

 A se ueniunt hec uerba que in et exeunt, ut pudet; nam pudeo nemo dicit. Alia aliunde ueniunt, ut latet, nam lateo facit; ergo quasi aliunde suscipit declinationem. Scire autem debemus quod nullum participium ab eo in us exit.

Quinque rebus intelligitur coniugatio, si temporis presentis sit, si numeri singularis, si indicatiui modi, si in actiuo habuerit ante s litteram in secunda persona unam ex tribus, ut puta a, e, i; si in passiuo ante ris, syllabas easdem habuerit. Prima et secunda coniugatio habent regulas simplices: de tertia scire debemus, quod si i correptam habuerit, futurum tempus in am tantum mittet, ut lego, legam; si productam, in am et in bo, ut nutrio, nutriam, nutribo facit. Scire autem debemus quia tunc est correpta, quando i secunde persone actiui temporis presentis transit in e in passiuo, ut lego legis, legor legeris; quando permanet i et in actiuo et in passiuo ante syllabam, producta est, ut audio audis, audior audiris. Odi, sum,  possum, neutra defectiua sunt.

Scire autem debes quod ipsa recta uerba sunt, que in declinatione seruant species suas, ut puta, lego, legebam, legi, etc., et sic in passiuis. Gaudeo uero, fio, soleo, quia mutant preteritum, non sunt uera uerba, sed neutra passiua dicenda sunt; que ideo Donatus ita appellauit, quod inequalia dicantur. Cedo, uel aue non declinantur, sed quemadmodum lecta sunt, dicimus. Incerte uero significationis uerba sunt, que pro arbitrio nostro dicimus, ut condio, condis, condior, etc. Adulor participia etiam recipit omnia; facit enim adulans, adulaturus, adulandus. In uerbis quidam dualem numerum dicunt, id est communem, ut leger, sed falso; nemo enim dicit ego leger, nos legere.

Preteriti temporis differentie sunt tres: imperfecta, quam statim dimittimus; perfecta, quam dudum dimisimus; plusquam perfecta, quam iam dudum dimisimus, legebam, legi, legeram. Donatus dicit non posse inueniri ante o in indicatiuo modo primam  personam, preter tres litteras uocales aut e, aut i, aut u; etiam est o quarta, sed Grece, ut boo, boas, boat, unde est illud: Reboant silueque, et magnus Olympus. Ko non preponitur, uerum est, sed k preponitur, ut kalende.

Sunt uerba defectiua, alia per modos, ut cedo, id est dic, non facit cedebam, quanquam lectum sit in plurali numero, cedite, id est, dicite; alia per formas, ut facesso, quod perfectum non habet, nam facio, factito facit; alia per coniugationes, ut adsum, ades; non potest colligi coniugatio, quia nec habet a ante ultimam litteram, nec e productam, sed correptam, nec i correptam, nec productam; alia per genera, ut gaudeo, gauisus sum; alia per numeros, ut faxo: faximus enim nemo dixit; alia per figuras, ut impleo; alia per tempora, ut ferueo, feruebo; nemo dicit, et feruiturus; ne nos turbet, quod eadem repetit.



CAPUT III.


De aduerbio.

Aduerbium est quod uerbo accidit, ut puta, docte fecisti: docte, aduerbium; fecisti, uerbum. A nomine et uerbo ueniunt aduerbia, ut pedetentim; nomen est pes, tento, uerbum. uerum unam partem fecerunt orationis a participio ueniens aduerbium, ut indulgens, indulgenter. Hic errauit Donatus, nam indulgens non est participium, quia comparatur, facit enim indulgens, 603 indulgentior. Aliqua in o productam exeunt, ut falso; nam aduerbium esse potest; ut falso ad me relatum est; et falso locutus est. Item datiuus et ablatiuus casus, huic et ab hoc falso. Facile et difficile nomina melius dicimus quam aduerbia, licet pro aduerbiis sint posita. Ceterum si essent aduerbia, faciliter et difficiliter facerent; nam quecunque nomina datiuo singulari in i exeunt, aduerbia in ter mittunt, ut huic sapienti, sapienter; sic et huic facili, faciliter.

 Regula aduerbiorum talis est, ut nomen quod in datiuo casu singulari in o fuerit terminatum, in e mittat, ut huic docto, docte; si in i, in ter mittit aduerbium, ut huic sapienti, sapienter. Sed hanc infirmauit regulam auctoritas; nam dixit uirgilius, sanguinei lugubre rubent, pro lugubriter; et Terentius, parce ac duriter urgebat, pro dure. In datiuo manent, ut falso, uel sedulo: sed faciunt aduerbia false, sedule. Quedam contra faciunt, ut a duro, duriter; sed in his potius ars dicenda est. Intus et foris, quoties ad locum significant, non habent prepositiones; nulli enim aduerbio separatim additur prepositio; nemo dicit ad intus, ad foris.

Comparantur etiam aduerbia, ut docte, doctius, doctissime; sed non omnia aduerbia per omnes gradus exeunt, ideo his ad augendam significationem iungimus magis, maxime, que augentis sunt: ad minuendam uero significationem minus, minime, que minuentis sunt; quemadmodum enim comparantur, ita diminuuntur. Aut a positiuo ueniunt, ut primum,  primule, longe, longule. Aut a comparatiuo, ut longius, longiuscule, melius, meliuscule. A superlatiuo gradu non inueniuntur talia aduerbia, ideo dixit, rara uel nulla sunt.

Sunt item multe dictiones dubie; nam aduerbium in omnibus partibus inuenitur societate coniunctum cum nomine, ut falso; huic et ab hoc falso, nomen est; at si dicamus falso locutus est, aduerbium est. Item cum pronomine, ut si dicas, cui uiro, pronomen est; si dicas, qui conuenit, aduerbium est. Cum uerbo, ut pone, quod accentu discernimus; nam cum producimus ultimam, aduerbium est; quando corripimus, uerbum. Cum participio, ut profecto; nam aduerbium est affirmantis, profecto, ut, profecto audit; quanto magis suspicor esse participium profecto, a uerbo proficiscor? Cum coniunctione iungitur, ut, at audi; nam coniunctio ita est, ut, at illud contigit; id, nisi fallor, aduerbium est, ut at at ueni, hoc dictum est, id est, statim ueni. Cum prepositione iungitur,  ut ante, uel propter: ut, ante omnes homines, prepositio est: ante fecit, aduerbium; propter te hoc facio, prepositio est; ille propter erat, id est iuxta, aduerbium est. Cum interiectione iungitur, ut heu! nam si dicas, heu! quid contingit? interiectio est dolentis. Heu! etiam mensas consumimus, heu aduerbium est.

uerum est quod dicit Donatus, nominibus ciuitatum non addimus prepositiones, ut puta, Roma uenio, et reliqua. Sed hoc confundit auctoritas; nam Sallustius dixit, cum Brutus a Roma abierat. Sed hanc regulam tenere debemus, ut, quoties nominatiuus in us syllaba fuerit terminatus, tunc secundum genitiuum melius dicamus, ut puta Adrumetus, Adrumeti sum; quoties aliter, secundum datiuum dicimus, ut Carthago, Carthagini sum. Sed etiam hoc confundit auctoritas; Sallustius, Narbone consilia Gallorum, pro Narboni; et uirgilius: Tyria Carthagine, que nunc exspectat, pro Carthagini. De prepositio aduerbiis non applicatur. Ceterum solecismus est, si dicamus de mane;  mane aduerbium est, de autem prepositio. Nec nobis preiudicant illa aduerbia dehinc, desubito, si uno proferuntur accentu.



CAPUT Iu.


De participio.

Participium dictum est, quasi parti-capium, quia duarum partium sibi uindicat leges; habet enim partes a nomine, et a uerbo, ut hic amans; duo recipit a nomine, genus et casus; nam quando dico, hic amans, uel hec amans, genus est; casus uero facit, hic amans, huius amantis, et reliqua: et a uerbo duo tempora et significationes recipit; nam temporis est presentis amans, aliud enim amans, aliud amaturus, aliud amatus. Significationem actiuam habet, ut docens et docturus; passiuam, ut doctus docendus; ab utroque numerum et figuram accipit.

Numeri nomini uel uerbo accidunt, ut homo, homines;  lego, legimus. Figura duplex, ut, felix, infelix: similiter uerbo, ut scribo, describo; ergo ista participia recipiunt numerum singularem, ut hic legens; pluralem, ut hi legentes: figuram, quia simplicia sunt, ut legens; composita, ut negligens. Sane participia ab actiuo et neutro ueniunt duo presentis temporis scilicet et futuri, ut amans, amaturus; stans, staturus. uerum est: nam si sic declinatur neutrum, quomodo actiuum, rite ista tempora habet, que actiuum uerbum.

Inchoatiua uerba participia presentis tantum temporis habent, ut horresco, horrescens, horresciturus nemo dicit, et reliqua. Defectiua uerba unum interdum habent tempus, preteritum scilicet, ut soleo, solitus. Memini, nullum tempus habet, quanquam defectiuum sit. A non defectiuo uerbo participia defectiua sunt, ut studeo, studebam, studui, et reliqua; studens quippe non deficit, studiturus quippe nemo dicit. Ut breuiter colligamus, habere quatuor res participium dixit, aliquando presentis temporis tantum,  ut horrescens; interdum nullius, ut memini; interdum unius, ut solitus; interdum a non defectiuo uerbo participia defectiua sunt, ut a lauor, lotus: ab impersonalibus uerbis non inueniuntur participia, nemo enim dicit penitens. Tunicatus non est participium, quia non facit tunicor uerbum, sed potius nomen est. Pransus, cenatus similia sunt, quemadmodum tunicatus, que non solum dicimus nomina, sed etiam participia; nam licet prandeo, prandeor non faciat, tamen pransus nomen facit; tunica autem nullum uerbum facit, sed dicamus participia sine uerbi origine. Sunt uelut participia, que licet a uerbo ueniant, tamen quia tempus non habent, nomina sunt; ut puta furibundus, moribundus, nam facit morior, furio. Sed est alia ratio qua intelligis ista non esse participia: quia participia presentis temporis s litteram in dus uertunt, et faciunt futurum passiui, ut legens, legendus; et iterum si tollas dus de nouissimo, et ponas s presentis temporis, 604  participium facis, ut legendus, tolle inde dus, et facis legens; pone moriens, moribundus non facit, sed moriendus; nam nemo dicit esse ab eo, quod est morior. Passus et usus, participia sunt et nomina: nomen est, usus mei pallii; participium est, usus malefacere.

Participium defectiuum est, quod non potest ire per omnia tempora, ut ceptus, cepiendus nemo dicit. Sunt participia, que accepta compositione fiunt nomina, ut acceptus, incensus, incensior, acceptior, dum comparantur, nomina sunt. De participiis aduerbia non fiunt, quod impugnauit Donatus, uerum est; auctoritatem non de se dedit, cum dixit id a se fuisse lectum. Ceterum nemo dicit uidenter, legenter.



CAPUT u.


De coniunctione.

Coniunctio dicta est, quia coniungit elocutiones.  He sunt coniunctiue, ut ego et tu eamus. Disiunctiue sunt, que quasi disiungunt res, uel personas, ego aut tu; nam quando dico ego aut tu, sensum quidem disiungo, uerba uero coniuncta sunt; qui enim dicit, non dicit, faciam ego, et tu, sed unus e duobus. Expletiue sunt, ut si dicas: si hoc non uis, saltem illud fac, quasi expleuit rem. Prepositiua coniunctio est, ut est, at pater Aneas; nemo dicit, pater at Aneas. Subiunctiue sunt, ut est, primusque Machaon; non, que primus Machaon. Communis est, ut, igitur, quia ubiuis ponitur; igitur hoc facio, facio igitur hoc.

Sunt coniunctiones que aduerbia possunt esse: ut est, ante firmissimum uirum accipio, aduerbium est; item coniunctio est ut, An te malus abstulit error? Nam et si omnes partes possunt esse aduerbia, rite coniunctioni hoc cadit. Coniunctiones pro significationibus suis poni debent: causales in causa, rationales in ratione; nam ante causa precedit, et sic  ratio sequitur; ut puta, occido illum, qui habet tunicam, causa est; itaque ueneno illum occidi, non ferro, ne agnosci possit, ratio est: causalis, si illum occidero, habebo tunicam; rationalis, itaque ueneno illum occidi, ne agnosci possit. Sed hanc rationem mutat auctoritas; nam et uirgilius coniunctionem pro alia posuit dicens: subiectisque urere flammis, pro ue.



CAPUT uI.


De prepositione.

Prepositio est dicta, eo quod in loquendo preponitur, ut puta, ante templum, non templum ante. Prepositio autem aut mutat aliquid in contrarium, ut felix, infelix; aut implet, ut fractus, infractus; aut minuit, ut ualidus, inualidus, et cetera que Donatus posuit. Diximus, quod prepositio semper preponitur; tamen inuenitur postposita, ut mecum.

Prepositiones aut casibus applicantur, et non coniunguntur,  ut, apud amicum causatum est; apud prepositio non coniungitur, quia nemo dicit coniuncte apud amicum: aut loquelis seruiunt, et coniunguntur, ut di, dis, re, se; nam facit diduco, distraho, recubo secubo. Ergo aut prepositiones loquelares sunt, et semper iunguntur; aut separantur et coniunguntur, ut pre me, secum. In et con hanc habent regulam cum precesserint, ut si eas uel f uel s littere sequantur, superiorem naturaliter breuem faciant longam, ipsisque dent accentum, ut infula, consilium. Usque, prepositio non uidetur, quia cum altera prepositione prefertur, prepositionique iungitur, ut si dicamus: usque ad forum uado, usque sola, prepositio non est. Preiudicet circumcirca, ibi iam una est sibi preposita. Tenus quoque prepositio per soni dulcedinem subiungitur, ut puppe tenus, debuit enim dicere pre, tenus puppe.

Cetere uero super, subter, ablatiuo iunguntur, et ad locum significant, uelut super cathedra sedit; quando hoc dicimus solecophanes, id est species solecismi est. Super et subter accusatiuum regunt; sed  super, quotiescunque designat aliquem, ablatiuum regit, ut puta: Multa super Priamo rogitans. In et sub uariant; quemadmodum in accusatiuum regit: ut si dicamus, in adulterum, hoc est contra adulterum. uaria autem exempla istarum prepositionum, uel integra, uel composita sunt, que subiecit Donatus.

Prepositiones uerba corrumpunt, ut conficio, nam ante fuit con et facio; aut ipse corrumpuntur, ut suffero, nam ante fuit sub et fero; aut corrumpunt, et corrumpuntur, ut sufficio; nam ante fuit sub et facio; uel suscipio et suspicio, nam ante fuit sub et capio, et sub et aspicio.

Antiqui prepositiones genitiuo, accusatiuo et ablatiuo iungebant, ut crurum tenus, et longo post tempore. Scire autem nos debemus quia prepositio cum preposita non fuerit, uel cum mutauerit casum, uel non habuerit, desinit esse prepositio, et fit aduerbium: ut longo post tempore, mutauit casum, post  tempus enim dici debuit; deinde casum non habet, ut ante fecit. Separate prepositiones separatis prepositionibus non coherent, ut si quis dicat ante iuxta eum, in hoc iam, ante, aduerbium non est. Dicunt etiam prepositioni accidere figuram, ut abs, absque; et ordinem, et subiectiue sunt, ut puppetenus, mecum. Sed propter duas res non debemus frangere regulam: dicimus potius hec anomala esse, id est extra regulam.



CAPUT uII.


De interiectione.

Interiectio dicta est, quod interposita aliis partibus orationis uarios animi affectus exprimat: nam aut exsultantis est, ut eia; aut optantis, ut, o mihi preteritos referat si Iuppiter annos! aut increpantis est, ut, o qui res hominumque deumque; aut dolentis, ut heu! aut timentis, ut ah! ah! Hoc apud Grecos fit, ut interiectiones subiungant in aduerbia: apud Latinos autem non fit; nemo dicit: Pape feci.





M. AURELII CASSIODORI DE ORTHOGRAPHIA. 



PRAEFATIO.

 605 Cum inter nos talia gererentur et de Complexionibus apostolorum nonnulla nasceretur intentio [ed., mentio], monachi mei subito clamare ceperunt: Quid prodest cognoscere nos, uel que antiqui fecerunt, uel ea que sagacitas uestra addenda curauit nosse diligenter, si quemadmodum ea scribere debeamus omnimodis ignoramus; nec in uoce nostra possumus reddere que in Scriptura comprehendere non ualemus? Quibus respondi: Hec que dicerent, designata esse, quemadmodum et intelligi debeant et proferri. Sed labor nobis antiquorum omnino seruandus est, ne nos auctores earum rerum mentiamur, qui [ed., quarum] sequaces esse cognoscimur. Et ideo duodecim auctorum opuscula deducimus in medium, que ab illis breuiter et copiose dicta sunt;  ut et nos ea compendiosius dicamus, et a priscis auctoribus sine uarietatis studio dicta recolantur; quatenus et uobis plenissime satisfacere uideamur, et auctoritate firma sit relatio, quam duodecim auctorum textus insinuat. Iam tempus est ut totius  operis nostri conclusionem facere debeamus; ut melius in animo recondantur, que septenaria conclusione distincta sunt.

1. Post Commenta Psalterii, ubi  conuersionis mee tempore primum studium laboris impendi.

2. Deinde post institutiones quemadmodum diuine et humane debeant intelligi lectiones, duobus libris  sufficienter impletis, ubi plus utilitatis inuenies quam decoris.

3. Post Expositionem Epistole que scribitur ad Romanos, unde Pelagiane hereseos prauitates amoui, quod etiam in reliquo commentario facere sequentes admonui.

4. Post codicem in quo artes Donati cum commentis  suis, et librum de Etymologiis, et alium librum Sacerdotis de Schematibus  collegi; ut instructi simplices fratres  similia dicta sine confusione percipiant.

 5. Post librum quoque titulorum, quem de diuina Scriptura collectum, Memorialem uolui nuncupari, ut breuiter cuncta pereurrant, qui legere prolixa fastidiunt.

6. Post Complexiones in Epistolis apostolorum, et Actibus eorum, et Apocalypsi, quasi breuissima explanatione decursas.

7. Ad amantissimos orthographos discutiendos anno etatis mee nonagesimo tertio  perueni. Ex quibus si in unum ualuero deflorata colligere, quantum ad eos pertinet, quos breuiandos esse suscepi, confusionem emendator atque scriptor, si bene intellexerit , ulterius non habebit.

Minutus labor syllabis litterisque tractandis [ms.,  tractandus], modo factus ex nominum deriuatione, modo ex casibus sermonum, modo ex motu atque situ, modo ex euphonie consonantia, modo ex Grecarum litterarum similitudine: probans quid scribere debeas, et quid uitare contendas: modo ut l quoque littera simplex in quibusdam sermonibus recte quidem scribi dicat, sed n littere sonum plerumque illi succedere posse testetur. Itaque quod ante scribebatur per u et o, per duo u u modo scribere nobilis rectitudo scribendi per uias certissimas inuestigata esse uidetur; et ideo presens opus non desit directum, ut uolnus, uulnus; i pro e, ut quod antiqui magnai, nos magne; c pro q: ueteres quum, moderni cum scribi rectius estimarunt; et cetera que subtili quidem, sed necessaria distinctione narrantur,  non uelociter transcurri, sed sollicita mentis intentione tractaui; ut que incipis bene discere, ad finem perfectionis inoffensa debeas pronuntiatione perducere. Nam si uobis adsit capiendi desiderium, 606 que prius per moram quesistis, protinus inoffensa uelocitate transcurretis.

Gloriosum profecto studium, et humanis ac diuinis litteris  accommodum, quod loqui debeas, competenter scribere; et que scripta sunt, sine aliqua erroris ambiguitate proferre. uox enim articulata a pecoribus nos sequestrat; scribendi uero ratio ab imperitis diuidit et confusis: ita perfectum hominem duo ista sibi uindicant ac defendunt. Nam cum sibi talia, que sunt duo lumina, consentiunt, utraque recta, utraque decora sunt: cum uero a se  discrepare ceperint, uitium strabe feditatis incurrunt.

Erit itaque propositum nostrum, que competenter moderne consuetudini ab antiquis tradita sunt, quasi in unam coronam redigere, et usui celeberrimo deputare; illa uero que antiquitati magis conueniunt, expedit sine dubitatione relinquere, ne labor assumatur incongruus, qui presenti seculo uidetur inutilis. Sit ergo in primo libro Institutionum nostrarum, titulo decimo quinto, quemadmodum legi debeat celestis auctoritas: ubi idiomata legis diuine communi usui repugnantia non permisimus dissipari. Hic autem, in libro scilicet Orthographie, liberius et generaliter appetatur, quemadmodum ex regulis artium humanarum, salua auctoritate seniorum,  cuncta lectio decora nimis et correcta reddatur. Si quis autem auctores orthographos in textu suo legere fortasse uoluerit, transcriptos inueniet, quos ego, quantos potui reperire, monasterio meo, prestante Domino, dereliqui; ut latius dicta probare possetis in auctoribus suis, quos non propter fastidium uestrum deflorandos esse putauimus. Illud etiam uos magnopere credidi commonendos, ut distinctiones sensuum sollicita mente perquirere ac ponere debeatis, sine quibus neque legere quidquam competenter, neque intelligere preualemus.

Scire autem debemus Donatum artigraphum de posituris ita tractasse, ut non ibi ordinem, sed uirtutes earum potius exprimere uideatur. Nam si distinctionum seriem per gradus cognitos sequeretur,  primo plenam, deinde mediam nequaquam ponere potuisset, deinde magis inciperet, ubi predicte positure ad finem tendere comprobantur. Sequitur subdistinctio, deinde media, que plenam semper precedunt potius quam sequuntur. Sed  hunc debemus ordinem custodire; ut primo de subdistinctione dicamus, que ibi semper apponitur, ubi in commate sermo suspensus adhuc reddendus esse cognoscitur; ut, Arma uirumque cano; ubi totius operis summa conclusa est. Arma enim, ancilia uirgilius, uirumque dicturus est. Sed quoniam, cano, respicit ad utrumque, hic, id est, armo, subdistinctio recte ponenda est. Mediam uero affigendam esse constat in commate, cum nullus sermo deest, sed gradatim tendit ad plenam, ut,

 Diuidimus muros, et menia pandimus urbis:

Plena est autem, ubi finitur perfecta sententia: ut est illud,

Tante molis erat Romanam condere gentem.

Subdistinctionem uero uel mediam non credas ipsum ordinem semper tenere, quem diximus, ut subdistinctio precedat, et media consequatur: sed pro ratione supradicta locis congruis apponuntur; ut distinctiones iste bene posite sensum nobis lectionis euidenter aperiant. Nam si aliter distinguas, sine dubitatione cuncta confundis.

Has uero distinctiones, seu posituras  Greci uocant. Periodus est autem per longum plene sententie ducta pausatio; cuius partes  sunt cola et commata. Sed antequam opus Orthographie inchoare uideamur, prefationem Phoce artigraphi, exempli causa, iudicauimus apponendam; que cuncto operi nostro, quasi a nobis prolata sit, ita omnibus modis uidetur accommoda.


Ars mea multorum es, quos secula prisca tulerunt:
   Sed noua te breuitas asserit esse meam.
Omnia cum ueterum sint explorata libellis,
   Multa loqui breuiter sit nouitatis opus.
Te relegat iuuenis, quem garrula pagina terret
   Aut si quem paucis seria nosse iuuat.
Te longinqua petens comitem sibi ferre uiator
   Ne dubitet, paruo pondere multa uehens.
Te si quis scripsisse uolet, non ulla queretur
   Damna, nec ingrati triste laboris onus.
 Est quod quisque petat: nunquam censura diserti
   Hoc contemnet opus, si modo liuor abest.

Commemorati sunt auctores Orthograhie, ex quibus alii ipso, alii preposterato ordine similia dicunt, alii uero diuersa describunt; sed omnia nobis absolute nosse conuenit. Nam et illi qui paria dicunt, communia dicta confirmant; et isti qui uaria ponunt, per uerba multiplicia commonent quemadmodum scribere debeamus, et loqui. Nunc ordo scripture qui ab antiquis positus cognoscitur, nichilominus est dicendus.



CAPUT PRIMUM. Cnei Cornuti de Enuntiatione uel Orthographia ista relata sunt.

 Animaduerti quosdam, Emili amice, eruditos etiam m litteram, nec ubi oporteat dicentes, nec ubi oporteat supprimentes. Hoc ne fiat, hinc obseruari poterit, si simul subiiciam, si quid ad rectam scripturam pertinet, et ad diuisionem syllabarum. Igitur si duo uerba coniungantur, quorum prius m consonantem nouissimam habeat, posterius a uocalibus incipiat, m 607 consonans perscribitur quidem; ceterum in enuntiando durum et barbarum sonat. At si posterius uerbum quamlibet consonantem habuerit, uel uocalem positam loco consonantis, seruat m littere sonum; par enim atque idem est uitium, ita cum uocali sicut cum consonante m litteram exprimere.

Est quedam littera in F littere speciem figurata, que digamma nominatur, que duos apices ex gamma  littera habere uidetur. Ad huius similitudinem soni nostri coniunctas uocales digammon appellare uoluerunt, ut est uotum, uirgo. Itaque in prima syllaba digamma et uocalem oportuit poni, fotum, firgo: quod et Aeoli fecerunt et antiqui nostri, sicut scriptura in quibusdam libellis declarat. Hanc litteram Terentius uarro dum uult demonstrare, ita perscribit uA: qui ergo in hac syllaba sonus est, idem littere erit. Nos hodie u litteram in duarum potestatem cegimus; nam modo pro digamma scribitur, modo pro uocali. uocalis est, cum ipsa per se est. Hoc enim cum ceteris quoque uocalibus patitur. Si cum alia uocali est, digamma est, que est consonans. Tres uocales quibusdam uidentur esse sub una syllaba uacue. Errant si ita putant; nam nusquam apud  Grecos, neque apud Latinos ex tribus uocalibus syllaba constat: quare similiter hic quoque digamma erit, et due uocales similiter.

Sed cadit in questionem, et aliis per t, aliis per d, placet scribi. Apud antiquos enim scio sed sedum fuisse: unde nos, duabus litteris nouissimis ablatis, reliquas litteras, salua d, in usum habemus: quemadmodum si quereretur, sat, qualiter scribi oportet, diceremus per t, quod integrum eius sit satis.

Q littera tunc recte ponitur, cum illi statim u littera, et alia quelibet una, pluresue uocales coniuncte fuerint, ita ut una syllaba fiat. Cetera per c scribuntur.  Hoc Lucio [a 1Kb] quoque uidetur. Nonnulli putant auribus deseruiendum, atque ita scribendum, ut auditur. Est enim fere certamen de recta scriptura, in hoc, utrum quod audimus, an quod scribi oportet, scribendum sit; ego non omnia auribus dederim. Quotidie, sunt qui per co, cotidie scribant: quibus peccare licet; desinerent si scirent quotidie inde tractum esse, a quot diebus, hoc est, omnibus diebus. Qui, syllaba per q, u, i, scribitur: si diuiditur, ut, si cui, ut huic, per c. Hoc item in ceteris notabimus, ut in diuisione c littera sequatur , quoniam genitiuus et ablatiuus non diuiditur.

Causam, per unam s; nec quemquam moueat antiqua scriptura; nam et accusare per duo ss seripserunt;  sicut fuisse, iuisse, esse et caussasse per duo ss scriptum inuenio. In qua enuntiatione quomodo duarum consonantium sonus exaudiatur non inuenio.

uostra olim ita per o, hodie per e: ut, aduorsa aduersa, peruorsa peruersa, uotare uetare, uortex uertex, conuollere conuellere, amploctere amplectere.

Malo, qui putant ab eo quod est Grece comparatiuo modo descendisse, et per duo ll scribunt, peccant. Non enim a Greco translatum est, sed ab antiquorum consuetudine, qui primo magis uolo dixerunt, postea a pluribus elisionibus hoc uerbum angustauerunt; ut, mage uolo, deinde mauolo, quod frequentissimum apud illos est: nouissimo hoc subsistit,  ut malo esset. Sed malle per duas ll, magis enim uelle est. Item nolo per unum l: nolle per duo ll; nolo enim ne uolo est, nolle, ne uelle. Denique ut se uerbum habet, ita ea que ex illo componuntur.

Alia sunt que per duo u scribuntur, quibus numerus quoque syllabarum crescit. Simili enim uocali uocalis adiuncta, non solum non coheret, sed etiam syllabam auget; ut, uacuus, ingenuus, occiduus, exiguus. Eadem diuisio uocalium in uerbis quoque est, metuunt, statuunt, tribuunt, acuunt. Ergo hic quoque c littera, non q apponenda est.

Lacrume, an lacrime; maxumus an maximus; et si que similia sunt, quomodo scribi debeant, quesitum est. Terentius uarro tradit Cesarem per i  eiusmodi uerba solitum esse enuntiare et scribere: inde propter auctoritatem tanti uiri consuetudinem factam; sed ego in antiquiorum multo libris, quam Caius Cesar est, per u pleraque scripta inuenio. Optumus, intumus, pulcherrumus, lubido, dicundum, faciundum, maxume, monumentum, contumelia, minume. Melius tamen est, et ad enuntiandum, et ad scribendum, i litteram pro u ponere, in quod iam consuetudo inclinauit.

uineas, per e quidam scribendas tradiderunt, si he significarent quas in agris uiderimus: ac contra per i uinias illas sub quibus latere miles solet, quod  discrimen stultissimum est. Nam neque aliunde uinee castrenses dicte sunt, quam quod uineis illis agrestibus similes sunt.

Exstinguunt, per u et o: qualem rationem supra reddidi de q littera, quam dixi oportere in omni declinatione duas uocales habere, talis hic quoque intelligenda est, exstinguo; est enim, ab ex, et stinguo, et ob hoc exstinguont, licet enuntiari non possit.

Interuallum duas ll habet; uallum enim ipsum non aliter scribitur, a quo interuallum. uarro dicit interualla esse spatia que sint inter capita uallorum, id est stipidum, quibus uallum fit, unde cetera quoque spatia dicunt.

Obseruanda pusillo diligentius prepositionum cum uerbis a uocalibus compositio, ut consonantes nouissimas  prepositionum sciamus non durare, sed mutari plerumque. Itaque nonnunquam que consonantes uerborum aut uocabulorum primo loco sunt, easdem necesse est fieri et in prepositionibus, que propter lenitatem quoque omnino enuntiari sepe littere prepositionum non possunt: quando autem fiat, quando non, sono internoscimus.

Accedo duo cc, attuli duo tt, assiduus duo ss, arrideo duo rr, apparo duo pp, annuo duo nn, alligo duo ll. In his non solum propter lenitatem consonantes mutantur, sed etiam quod nullo modo sonare d littera potest. Ubi sonat, et ibi scribitur, cum f consonanti adiungitur; ut adfluo, adfui, adfectus; contra b non sonat, offui, offero, offendo. In aliis etiam consonantibus idem patitur, ut suggero; ostendi  enim supra digamma consonantis uim habere.

Est ubi b, quamuis incredibile est, in s cogatur; ut suscipere, sustinere, suspendere, suscitare: et quod antiqui dixerunt sustollere, nos preterito sustuli.

Item prepositio ad f litteram formatur: ut, effluo, 608 effodio, effero, efficio, nec minus informatur escendo: alicubi tamen sonat, et ob hoc necessario scribitur exsilio, exsicco. Itaque ubi sonauerit ibi ponemus.

Tamtus et quamtus in medio m habere debent, quam enim et tam est: unde quamtitas, quamtus, tamtus. Nec quosdam moueat, si n sonat; iam enim supra docui n sonare debere, tametsi in prima scriptura m posita sit.

 Exsilium cum s  quasi exsolium, quod Greci dicunt: antiqui exsoles dicebant.

H, sicut in questione est littera sit, necne; sic nunquam dubitatum est secundo loco a quacunque consonante poni debere, quod solus uarro dubitat. uult enim auctoritate sua efficere, ut h prius ponatur ea littera, que aspirationem conferat; et tanto magis hoc tentat persuadere, quod uocalibus quoque dicat anteponi: ut, heres, hircus. Sed uarronem preterit, consonantem ideo secundo loco h recipere, quod non possit ante aspirationem nisi uocales habere. Itaque et ante, et post, si h littera cuicunque tali adiungatur, non sonabit. Hec enim natura uocalium est, ut siue ante se, siue post se habeant h,  quoquo genere, enuntiationem non impediant. Preterea in libro quem de Grammatica uarro scripsit, cum de litteris dissereret, ita h inter litteras non esse disputauit. Quod multo minus mirum, quam quod x quoque litteram esse negat. In quo quid uiderit, nondum deprehendi: ipsius uerba subiiciam. Litterarum partim sunt et dicuntur: ut, a et b; partim dicuntur et non sunt, ut h et x; partim sunt, neque dicuntur, ut , uehemens et uemens apud antiquos, et apud Ciceronem lego; eque prehendo, et prendo, hercule et hercle, nichil et nil. Hec obseruari eatenus poterunt consuetudine potius quam ratione, in his precipue uerbis que aspirationem habere debent.

Y littera antiqui non semper usi sunt, sed aliquando  loco illius u ponebant. Itaque in illorum quoque libris hanc scripturam obseruandam censeo, Suriam, Suracusas, sumbola, sucophantas; at in nostris corrumpi non debet. Illud etiam non uideo, quare huic littere h aspirationis gratiam amoueam; ipsa enim per se aspiratiua est, et quocunque uocabulo primum locum habuerit, aspiratur, Yacinthus, Yllus, Ymetus; et tanto magis aspiratio addenda non est, quanto apud Latinos uocabula non sunt hac littera notata.

uarroni enim placet r litteram, si primo loco ponatur, non aspirari. Lector enim ipse, inquit, intelligere debet Rodum, tametsi h non habeat, Rhodum esse; retorem esse rhetorem. Sed eadem obseruatio non necessaria est in r littera; sunt enim uerba primo loco r litteram habentia, non minus Latina quam  Greca. Itaque merito auferemus aut amouebimus aspirationem a Roma, regina, rapa, Rodus.

Z in antiquis libellis modo scripta est, modo non: sed pro illa due ss ponebantur, ut crotalizo crotalisso; malacizo malacisso, et bis similia. Sed uiderint illi, qui cum uerbis integris Grecorum uti non erubuerint, erubescendum crediderunt litteras Grecas intermiscere. Nobis satius est alieno bene uti, quam nostro [ed., nostra apponere] ineleganter.



CAPUT II. Ex uelio Longo ista deflorata sunt.

At, si coniunctio fuerit, per t scribendum est, ut est,

At te nocturnis iuuat impallescere chartis.
 si prepositio, per d, ut est,

Fando aliquid si forte tuas peruenit ad aures.
Atque, item coniunctio composita, per t similiter scribenda est. Apud prepositio per d scribi debet; sicut, ad patrem: quoniam ueteres sepe apud pro ad usi sunt; et duabus ex eis mediis litteris sublatis, id est, p et u, ad remanet.

Item quit, per t scriptum, uerbum est tertie persone, cuius prima est queo, secunda quis, tertia quit: ex quibus componuntur nequeo, nequis, nequit, inquio, inquis, inquit. Per d autem aduerbium: ut, quid faciat letas segetes; et que ex eo componuntur; ut, quidquid, siquid, aliquid, nunquid, et his similia. Id, per d scriptum, pronomen est neutri generis, ab eo quod est, is, ea, id; per t uero signatum, indicat  uerbum tertie persone, ab eo quod est, eo, is, it.

Placet etiam Delmatiam scribamus, non Dalmatiam; quoniam a Delminio [ms., Delmino] maxima eiusdem prouincie ciuitate tractum nomen existimatur.

Ferie quoque, non feree scribende sunt: quia apud antiquos ferie non feree dicebantur.

Actuarii et actarii, utrumque dicitur. Sed actuarii nominantur diuersis actibus generaliter occupati; actarii uero scriptores tantum dicuntur actorum.

Item aliud est esse Cilonem, aliud Chilonem. Cilones uocantur homines angusti capitis et longi, et h aspirationem non habet: Chilones uero, cum h aspiratione scripti, a breuioribus labiis homines uocitantur; quod est a Greco uocabulo deriuatum,  unde Achillem quoque ferunt esse nominatum.

Coniux sine n putat Nisus artigraphus esse scribendum: quoniam in genitiuo casu facit coniugis. Mihi autem uidetur non euellendam exinde hanc litteram, qua sonus enuntiationis exprimitur. Nam quamuis asserat non esse onerandam superuacuis litteris dictionem, ego tamen non fraudandum sonum estimo suis litteris, quibus integre et plenius [ed., integer et plenus] auribus intimatur.



CAPUT III. Ex Curtio ualeriano ista collecta sunt.

Q littera tunc recte ponitur, cum eam statim u littera sequitur, iuncta cum alia uocali uel uocalibus  diphthongis, ita ut unam syllabam faciat, ut: Quirites, questio, querite. Cetera uero per c scribi debent; ut, cuius, Cume, et reliqua huiusmodi. Cum, quando prepositio erit, per c scribitur; ut est illud:

Diuisum imperium cum Ioue Cesar habet.
quando autem aduerbium est, per q scribendum. ueteres enim quando, quum dixerunt; ut est: Quum nauis ex Asia uenerit: ceteraque huiusmodi aduerbia similiter scribenda sunt; ut, quoquumque, ubiquumque.

Huiuscemodi per c litteram scribendum est; 609 Antiqui enim pronominibus ce addebant; ut, hicce, illicce, isticce: unde subtracta eadem nouissima littera, c relictum est; ut, hic, illic, istic; sed hoc in solo genitiuo casu articularis pronominis, qui est  huiusce, adhuc eadem syllaba ce integra manet.

Cur, alii per c scribendum putauerunt, dicentes non posse q litteram poni, ubi u esset sine alia uocali, secundum regulam supradictam; alii per q, eo quod originem trahat ab interrogatiuis aduertiis, que sunt, quando, quorsum. Usus autem obtinuit ut cur per c scribatur.

Partubus et partibus, arcubus et arcibus, artubus et artibus, ueteres quidem indifferenter scripserunt: nos possumus obseruare, ut ab eo quod sunt partus, id est fetus, partubus scribamus; ab eo autem quod sunt partes, partibus. Itemque ab eo quod sunt arcus,  arcubus; ab eo autem quod sunt arces, arcibus; et rursum ab eo quod sunt artus, id est membra, artubus; ab eo autem quod sunt artes, artibus.

Tres littere sunt apud Grecos , , ex his in usum nostrum transtulimus item pro , nos x utimur: nullo modo transferri potuit, sed uis ipsius translata est in ps: ut que per scribuntur, per ps scribamus. In ceteris casibus, aut in bis exeunt, aut in pis: ut, celeps, celibis; auceps, aucupis; cinips, ciniphis.

Diuisionem preterea syllabarum ad b s, et p s pertinentem, hanc obseruabimus: quod ubicunque p s erunt, diuidi non possunt; sed ad sequentem aut antecedentem syllabam applicabuntur, tanquam unius littere potestatem habeant: apstinui, aps, et tenui;  apscessi, aps et cessi, apscondo, aps et condo. At ubi b s fuerint, diuidantur necesse est; ut: obstupui, obstupeo, obsum, obstrepo. Preterea b s nunquam coniunctas inuenies, non enim possunt facere syllabam, etsi primam quidem uocalem habeant: fallunt quasi ipse consonent; ut, trabs, quam dicimus trabem. Ceterum si ante uocalem ponantur, nullo modo enuntiationem capiunt: contra p s etiam preposite sic sonant, ut apud Grecos

Eamdem rationem puto obseruandam et in uerbis que preterito tempore et futuro incertum est p an b habere debeant. Nam sicut in casibus nominum p littera in b commutatur, ut est celeps, celibis, ita in temporibus quoque uerborum econtrario b in p commutatum uidemus; ut scribo, scripsi, scripturus;  labor, lapsus, lapsurus; nubo, nupsi, nuptura. Z in antiquis libris Latinorum scripta non est; sed pro illa, duo ss ponebantur, crotalizare, crotalissare. Sed uiderint illi qui [ms., quod] cum uerbis quibusdam integris Grecorum uti in Latina lingua non erubuerunt, erubescendum crediderunt litteras Grecas intermiscere. Nam satius est alienis bene uti quam nostra ineleganter apponere.

Presto nos per o scribimus, ueteres per u scripserunt; sed presto dicendum est, ut, sedulo, et optato, et sortito. Inde et prestolari, non prestulari. Nec mirum est ueteres u littera pro o usos, nam et o pro u usi sunt. Poblicum enim, quod nos publicum, et quod nos culpam, illi colpam dixerunt. Supter per p scribendum, non per b. Neglegere per g, non per c  scribendum. Eutalium, Eupolim, et alia huiusmodi, quidam per y litteram putauerunt, eo quod Greca esse dicerent; sed apud nos y littera nunquam uocali coniungitur.



CAPUT Iu. Ex Papiriano [a 4Kb] ista collecta sunt.

AE syllaba, quam nunc in fine sermonis diphthongon scribimus, ut, cogitationes magne, apud antiquos per ai scribebatur, ut esset distantia genitiuorum a datiuis. Nam genitiuo hanc diuisionem dabant, ut non esset disyllabus similis datiuo, sed trisyllabus  inueniretur, ut, magnai, Asiai, aulai, rugai, ferai [ms., frugiferai].

Reliquie et reliqui per c scribebantur: ut relicuus et uacuus, sic relicui et uacui; sic mortuus et mortui, strenuus, strenui; at nunc reliquie uel exsequie, per q scribuntur.

Cotidie, per c et o dicitur, ut scribitur, non per q; quia non a quoto die, sed a continenti die dictum est.

Haud, quando aduerbium est negandi, d littera terminatur, et aspiratur in capite; quando autem coniunctio disiunctiua est, per t litteram sine aspiratione scribitur.

Malo per unum l, quod est magis uolo. Malle, per duo ll, quod est magis uelle. Nolo per unum l, est  enim non uolo. Nolle, per duo ll, quod est non uelle. Primo querela apud antiquos per unum l scribebatur, sicut suadela, tutela, candela, corruptela: quamuis usus sibi etiam apud eos uindicaret, ut aliqua in figura diminutiuorum per duo ll scriberentur: ut, capella, fabella, tabella. Nunc autem etiam querella per duo l scribitur.

Narare per unum r scribitur, ut uarroni placet, secutus est enim etymologiam nominis eius, qua gnarus dicitur quis, qui scit et accepit quod loqui debeat. Denique compositio uerbi ita scribitur, ignorare, quod non per duo r, sed per unum scribitur. Ideo et naratio unum r habere debet.

Quot, quando numerus est, per t; quando pronomen, per d scribendum est. Nam totidem per t scribitur,  quia numerus est.

Quecunque uerba ab s littera incipiunt, si composita sint, ut ex prepositionem accipiant, seruata s littera scribuntur: ut, specto, exspecto; salio, exsilio. At cetera uerba que s in principio non habent, onerari non debent: estimo, existimo; acuo, exacuo; agito, exagito.

Prendo dicimus et prehendo, ut hercle et hercule, nichil et nichili. Sed in his uerbis, que aspirationem habere debent, hec obseruari eatenus poterunt, quatenus consuetudo permiserit; sed tamen libellus nos euidenter docet, qui inferius de aspiratione scriptus est.

Traps ab eo quod dicitur trabis, et urps, per p  debent scribi, licet uarro per b scribendum putet quod in reliquis casibus b habent. Sed tamen cum littera Greca nullo modo transferri potuerit in usum nostrum, et uis eius per p et s litteras scribatur, necessarium est ut ubi Grecum sonat apud nos  per has litteras scribatur, id est p s, licet in obliquis casibus b habeant: ut, celeps celibis, urps urbis; item in aliis ipsam retineat: ut, auceps aucupis. Unde apparet in his casibus mutare nos debere p et b, in quibus se etiam ambe consequuntur, interposita uocali. Hanc etiam regulam sequitur in , que et ipsa per p et h constat: ut, cinips, 610 ciniphis, que in nominatiuo casu p et s, in aliis casibus per p et h scribitur.

Quicquam, in medio per c, non per d, scribi debet.  In compositione enim plerumque d in c commutatur, ut in prepositionibus, accedo, accumulo.

Formosus sine n, secunda syllaba scribendum est, ut, arenosus, frondosus, aquosus, herbosus; participia uero habent n, ut tonsus, tunsus, mensus, pransus. Antiquorum nulla obseruantia fuit, cum n, an sine n scriberent, illi enim tosus, tusus, prasus plerumque scribebant.

Y Grecum nos in quibusdam in u conuertimus, ut Cymas, Cumas, cyminum, cuminum: in quibusdam non uertimus, ut, Syria, Cyriacus, symbolum, sycophanta.

Forfices secundum etymologiam debemus dicere et scribere: ut si a filo dicamus, f debeamus ponere, ut forfices, que sunt sartorum; et si a pilo, per p, ut  forpices, que sunt tonsorum; si a capiendo, per c, ut forcipes, eo quod formum capiant, que sunt fabrorum; formum enim dixerunt antiqui calidum, unde est formosus.

uulgus, uultum, paruum, toruum, sunt qui putant per duo u scribi non debere: quod similis uocalis uocali adiuncta, non solum non cohereat, sed etiam syllabam augeat, ut est uacuus, ingenuus, occiduus, exiguus, perspicuus, et in uerbis, metuunt, tribuunt, statuunt. Sed uelius Longus per rationem presumptam decipi eos putat, quod primitiuus, et adoptiuus, et nominatiuus, et alia per u et o scribantur. Nam aliter scribere, et aliter pronuntiare uecordis est. Cum enim per o scribant, per u enuntiant. Preterea qui contra sentiunt, non respexerunt unum u toties consonantis  uim habere, quoties pro consonante ponitur, quod apud Grecos digammon uocatur: ac sic fieri, ut nominatiuus duas quidem u litteras habeat, sed priorem pro consonante, posteriorem pro uocali scilicet positam. Sic et Donatus dicit, quoties u et i, seu sibi, seu aliis uocalibus preponuntur, loco habendas esse consonantium. Hiemps, ut Cecilio [ms., Sellio] uidetur, p habere propter m litteram non debet, quod satis sine ea littera m sonet; uel quod per omnes casus ne uestigium quidem illius appareat. Sumpsi autem queritur an possit sine p littera, ut hiemps sonare: sed quia et in alia declinatione p respondit, cum dicimus sumptus, sumpturus, necessario per p scribi debet.

A, et ab, et abs, et au prepositiones unius generis sunt: uelut cum dicimus, a me, ab illo, abstuli, aufugi.  Sed obseruandum, ut tunc ab prepositio scribatur, quotiens parti cuilibet orationis coniungitur, que a uocali incipiat, ne dictio multis consonantibus oneretur. Si uero a consonante pars aliqua, cui preponitur incipiat, non est ponenda ab prepositio, sed a solum; ut, a fratre, a uicino, ab homine, ab urbe. Abs uero apud nos nominibus, cum quibus in compositione [ms. conclusione] uenit, respuenda est; ut est, ab urbe uenio, non abs urbe uenio. Nam in compositione non est euitanda, ut abscondo, abstineo. Au quoque his preponenda est, que a consonantibus incipiunt.

In prepositio si composita sit, et p, aut b, uel m, sequatur, n in m conuertit; ut improbus, imbuit, immutat.  Quoties uero g illam sequitur, n amittit; ut, ignarus, ignotus, nam gnarus et gnotus simplices sunt.

Ad prepositio interdum retinet d litteram; ut, adfert, adfuit; interdum uariat, ut, ammonet, amminiculum. Plerumque euenit, ut consonantes quedam uerborum aut uocabulorum coniuncte huic prepositioni, mutentur; quando autem fiat, quando non, sono internoscemus. Accedo duo cc, attuli duo tt, ut, assiduus duo ss, appareo duo pp, alligo duo ll, annuo duo nn. Est etiam ubi necesse est hanc litteram interire, id est, d, ut, aspiro, aspicio; nulla enim consonans per d intercedit, sed omnino d deperit.

Ex prepositio sequentibus b, d, g, l, m, n, litteris, et u et i, cum pro consonantibus sunt, x litteram  amittit, ut, ebibit, edidit, egessit, elusit, emicuit, enarrauit; sequente uero f, nostra consuetudine in eamdem litteram mutat, ut effundo.

Ob prepositio interdum ponitur plena, ut est, obire, oberrare; interdum in eamdem litteram transit, a qua sequens sermo incipit, ut offulsit, ommutuit, opposuit; sequente uero u, loco consonantis posita, integra custoditur, ut, obuersus, obuius.

Sub prepositio, ut superior, interdum b litteram seruat, ut, subire, subesse, subauscultare; interdum mutat in eamdem litteram a qua sequens inchoat uerbum, ut sufficit, suffigit, summouit, sumministrat, supponit, supprimit, suggerit; sequente r littera integra manet, ut, subrado, subremigo, subrideo, nec unquam sequente r littera corrumpitur.

 B in s mutatur, sequentibus t et c, ut, sustulit, suscepit.

De prepositio aut plena in compositionibus ponitur, ut deducere, demonstrare, detrudere; aut correptione e littere corrumpitur, ut, deorsum. Nam quando in i litteram transit, ut est:

Aera dimouit tenebrosum, et dispulit umbras,
non est a prepositione de, sed dis, ut, distraho, dispereo.

Dis prepositio sequentem litteram s non amittit, ut, dispicio: sequentibus uero b, d, g, l, m, n, r, amittit, ut, dibucinat, diducit, digerit, dilacerat, dimouet, dinoscit, diripit. Interdum s littera, sequenter, in eamdem litteram mutatur, ut, dirumpo; sequente  f, consuetudine in eamdem mutat litteram, ut diffundo.

Re prepositio non tantum plena preponitur quibusdam partibus orationis, ut, remouet, refricat, respirat; sed et d litteram assumit, ut est, redire, redolere. Sed interdum d littera geminatur, quotiens ab eadem littera sequens incipit syllaba, et una pars orationis expletur, ut, reddere dicimus, geminata d; reducere autem simplici utimur.

Trans prepositio interdum plena est, ut, transtulit, transactum, transeo, transitus: interdum minuitur, ut, traiicit, traducit.

Sine prepositio interdum assumptione littere d corrumpitur, ut, seditio, sedulo.

Pro prepositio, cum sit naturaliter longa, interdum  in compositione corrumpitur, partim correptione, ut, proauus; partim assumptione littere d, ut, prodest, proditus, prodigus; interdum integra est et ipsa, et pars cui coniungitur, ut, procuro. Sequentibus i et u, cum pro 611 consonantibus sunt, nonnunquam litteram perdit, aut mutat, ut, prouidens; aut adsumit, aut corripitur, ut, profertur.

Circum prepositio, sequentibus uocalibus, m litteram in enuntiatione amittit, in scriptura seruat; sed cum i et u uocales loco consonantium posite sequuntur, et scribitur, et enuntiatur: ut, circumuenit, circumiacet.

Ante prepositio interdum integra manet, ut anteactum, anteuenit, antecedit; interdum mutatione in i litteram corrumpitur, ut, antistat, anticipat.

 Inter prepositio in una uoce sequente l littera, r in eamdem mutat, ut, intellego; ceteris litteris sequentibus uocalibus, pro uoce integra manet, ut, interius.

Cuius, et cui pronomina per q scribebantur, nos autem et ad breuitatem festinauimus scribendi, et illam pinguedinem limare maluimus.

Accerso per c, et arcesso per r; sed accerso significat aduoco; arcesso, repello, prohibeo.

Coqui, Gratus artigraphus per c primam syllabam, secundam per q scribendam putauit; non enim dicimus cocere, sed coquere; ut uirgilius,


Apricis coquitur uindemia saxis.

u littera in quibusdam partibus orationis uitiose inseritur, ut in eo quod est urguere; urgere enim dicimus, non urguere. uirgil. Urgentur penis, sine u  positum est. Et illud,

Ungere tela manu, ferrumque armare ueneno.
Nam quominus unguo debeat dici, euidenter apparet: quod nullum uerbum est uo terminatum, siue iunctim, siue solute, ut non eamdem u seruet in preterito; ut, uoluo, uolui; eruo, erui. Ungo uero, non ungui, sed unxi facit: quomodo pingo, pinxi; et tamen non utique nomini quod hinc fingitur, sic insertam uidemus u litteram, ut euelli non possit, sicut apud eumdem uirgilium, Et pingues unguine tedas; et in consuetudine usurpatum unguentum dicitur: quod tamen sine u debet scribi.

Leprosi, a pruritu nimio ipsius scabiei dicti sunt, et ideo per p scribi debent.

Mille numerus, a quibusdam per unum l scribitur,  quod milia dicimus, non millia; alii melius per duo ll existimant scribendum.



CAPUT u. Ex Adamantio Martyrio de u et b.

ua syllaba prefulgens in capite nominis per u uocalem loco positam consonantis scribetur, quoniam apud Latinos hec littera plus ualet quam b muta, quia et uocalis est: et dum crassiorem exprimit sonum, transit in consonantium potestatem: ut uates, uanus, uagus, ualidus, uacuus: exceptis basio, balineo et baculo, a quo bacillus nascitur diminutiuus. Illa quoque nomina, quorum secunda syllaba in a litteram desinit, per b mutam scribentur; ut, balathro  , balatus , baratrum, barbarus, ac talia.

ue correpta, nominis principium obsidens, u digammon similiter habebit in scriptura; ut, uenenum, uena, uerecundus, uenerabilis, uetus, uehemens, uehiculum: ita tamen, si non ab aduerbio, quod est bene, compositionem habuerint nomina. Hec namque per b mutam notabuntur, eo quod aduerbium bene per b mutam scribi ratio regularis compellit hac de causa, quia constat quedam aduerbia a nomine uenire; et si nominis datiuus casus singularis in o desinat, ultima o littera in e tam breuem quam longam conuersa facit aduerbium; ut, doctus, docti, docto, docte; malus, mali, malo, male. Ergo et bonus, boni, bono, bone debuit facere. Sed ne uocatiuus  casus non aduerbium putetur; ut est, o bone uir, uisum est etiam penultimam o litteram in e conuertere, ut hoc aduerbium, illud nomen indicet. Igitur a bono factum est aduerbium bene. Bonum uero per hanc litteram significari monstrabunt sequentia. Itaque si ab aduerbio, quod est bene, composita fuerint nomina, per b mutam scribuntur: ut, benignus, beneuolus, beneficus, duntaxat a benefaciendo; nam a ueneno per u scribi nullus ignorat.

Meminerimus tamen beatum a superiore abhorrere regula, quod primam syllabam nulla sequitur consonans. Et quoniam huic opponitur regule uehemens, et uehiculum, admonemus hoc facere aspirationem, ut in multis; hic quoque u prelatam uidemus, quam poni pro consonante possibile est.

 ue diphthongus siue sola est; ut, ue misero mihi, siue cum nomine componit usus; ut uesanus per u digammon scribitur.

ue producta, similiter in capite nominis constituta, siquidem masculini uel neutri generis erunt nomina, in quibus hec preposita syllaba per u uocalem pro consonante signabitur; ut, uenator, uelum, uerum, uenabulum. Si uero erunt feminina tantummodo, quorum origo a masculino genere uenire non cernitur, per b mutam scribentur; ut, besica, belua, bestia: ita tamen, si non duarum fuerint syllabarum, nam mutabunt scripturam: ut, uena, uespa, et his similia. His quoque opponitur beta, quam Greci appellant: quoniam in Greco idem genus obseruari non potuit.

 Preterea querimus cur ueritas, et feminini generis existens, et superans disyllaborum mensuram [ed., naturam], per u, non per b scribatur. Sed dicimus, quod non est prime nomen positionis, sed descendit a mobili genere; est enim uerus, uera, uerum, ex quo nascitur appellatiuum, ueritas; et ideo primiformis sui regulam necessario defendit. Simili modo et uenatrix masculini sui originem sequitur.

ui longa, uel breuis, nomini prebens initium, si a numero bis, id est secundo, composita fuerit, per b mutam scribetur; discretionis enim gratia, bis numerus per hanc litteram scribitur, ut separetur a nomine monosyllabo, quod est uis, et necessitatem significat; ueluti, biceps, bilinguis, biformis, bipatens, biennium, bimum, biga, biduum, bicolor, bipennis,  biiugum, ac talia. Si autem pura remaneant numero, u traductam in consonantium potestatem habebunt positam; ut, uictor, uinum, uitis, uictus, uinitor, uita, uidua, uipera, uiator, uitisator; preter bitumen, quod neutri generis consistens, numerum disyllaborum excessit. Bile etiam discretionis causa dicitur. Nam si fel significat, per b mutam; si abiectum aliquid, ac parui pretii, per u scribetur. Bibula autem a uerbo, quod est bibo, traducitur, cuius postea regulas dabimus.

uo breuis, uel producta, seruans principium nominis, per u litteram, uocalis amissa potestate, scribetur; ut, uoluntas, uorago, uocabulum, 612 uomitus, uotum: bono tantummodo regulam superante, eo quod in tria genera dispertitum sit, cum predictorum  nichil figuram mobilium recipiat.

Bu, seu producta, seu correpta fuerit, prepositam b mutam habebit; ut, buxus, buffo, bustum, buccina, bucula, et huiuscemodi omnia; nullo enim modo poterat ipsa sibi u littera preponi, non coniuncta etiam alie consonanti in prima syllaba: cum tamen dissimilis continuo littera fuerit subsecuta; ut, uultus, uulgus, uulcanus, per u digammon scribentur. Nam si prima syllaba desinat in consonantem, ex qua etiam secunda incipiat, b mutam retinet in scriptura; ut, bucca, bulla et similia.

uac syllaba, quoties preposita fuerit, u uocalem habet pro consonante; ut, uacca, id est, iumentum; uaccinium, scilicet flos. Nam Bacchus, et bacha, bacchar, per b scribenda sunt.

 Bec et bic, syllabas cognoui deficere.

Boc, unum barbarum didici, ut est, Bocchos, quod b mutam habere cognoui in scriptura. Et sciendum quod nomina peregrina, si trahantur ad Latinum sermonem, b mutam sibi plerumque defendunt. Ideo autem diximus plerumque, quia sunt que Latinis regulis seruiunt; ut, Massiua; hoc enim nomen, licet barbarum esse constet, tamen regulam Latinam in scriptura conseruat, quam suus locus monstrabit.

Buc syllabam in uno reperi solummodo nomine, hoc est bucca, quod per b mutam scribitur.

ual, prima syllaba, si quidem l littera fuerit consecuta, per u scribetur; ut ualles, et uallum; nam balena et ballistra per b scribenda sunt. Si uero l non  sequatur littera, per b mutam signabitur; ut, balteus, balbus, balue, id est ianue: preter aduerbium ualde, eo quod per detractionem i littere, dictum esse non dubium est; ualide enim integra dictio consistit, ut arbitror: et hoc namque euenit de nomine; facit enim ualidus, ualidi, ualido: ergo ualide aduerbium facere debet. Unde si uoluerimus incorruptam emittere dictionem, prime syllabarum subiaceat regule.

uel syllaba, si quidem sola permaneat, erit coniunctio disiunctiua, que per u omnifariam scribetur: si uero caput fuerit nominis, b mutam habeat in scriptura; ut, bellum, bellissimum, et bellaria: preter uellus, discretionis gratia. Nam si per u uellus scribatur, genere neutro ac declinatione tertia nuncupetur, ut  lanam significet, hoc uellus enim huius uelleris facit; si autem per b mutam notetur, genere masculino ac declinatione secunda declinabitur, ut scitum denuntiet: hic enim bellus, huius belli, id est, scitus, uel iocosus, per casus declinabitur.

uil syllaba, si fuerit antecedens, u uocalem habebit pro consonante, ut, uillus uestimenti; uilla, id est possessio.

Bam etiam uocalibus aliis interuenientibus in prima syllaba nullius nominis enuntiari cognoui: nisi in glossematibus, bammum, , atque bambalo, : que per b mutam scribuntur.

uan, et uen, et uin, syllabe, u uocalem habebunt pro consonante, ut, uannus, uentus, uindicta.

uap, prefinita syllaba, u uocalem habebit pro consonante;  ut, uappa, . Alias uocales inter u et p collocatas inueni deficere.

Ban, cum incipit syllaba, b mutam habebit positam; ut, barrus , bardus , bargus , barba. Excipitur nomen proprium uarro tantummodo.

uer et uir, syllabe longe uel breues, u uocalem loco positam consonantis habebunt; ut, uertex, uirgilie, , uerbum, uirus, uirga, uirgo, uirtus, uirbius. Excipitur ab hac regula tantummodo berna, quod nomen licet ego inuenerim per u scriptum, tamen quia illustris memorie audiui Mennonium, hominem omnis facundie iudicem, se dicentem de hoc reprehensum a Romano quodam disertissimo, quod per hanc enuntiauerit litteram: nos quoque notamus  ac tentamus rationem reddere, quasi diuersitatis causa: si enim berna, domi genitum significet, id est , commune est duum generum secundum ueteres, trium uero secundum meam sententiam; et per b mutam scribetur. Si uero temporale quoddam denuntiet, erit mobile; a uere namque uernus, uerna, uernum fit, ut si quis dicat, uernus sol, uerna hirundo, uernum tempus; et u, sicut prototypon eius, in scriptura tenebit. His ita se habentibus, possumus etiam intelligere bernam dictum esse eum qui in bonis hereditariis natus est. Bona uero per b litteram scribi supradicta ratio demonstrat.

uor syllabam neque breuem neque longam in Latino sermone, ulli inueni prepositam nomini, nisi uortex, pro eo quod est uertex; sicuti uolnus antiquos  figurasse meminimus.

Bur similiter cognoui deficere, preter hoc quod in proprio dicimus nomine, id est burra; quod etiam per b mutam scriptum esse secundum regulam nouimus in supradictis expositam.

Bes longam similiter nomen monosyllabum reperi; significat autem uncias octo; quod b mutam tenere consuetudo tradidit in scriptura, breuem inuenire non potui. Nam uesper, uestis, ac similia, licet per u uocalem pro consonante scribantur, tamen iuxta rationem supradictam, ubi fecimus bes longam, debent per u scribi: quoniam s littera sequenti syllabe sine dubio iungitur.

uos, si pronomen fuerit, in monosyllaba per u litteram scribitur; cum uero disyllabum fuerit, id est  uobis, prima syllaba per u, secunda per b scribetur, quando autem iumenti nomen inuenitur, ut est, Procumbit humi bos, b mutam habebit in monosyllabo nominatiui et uocatiui casus. Cum uero per alios casus ceperit geminari, in prima syllaba b continet, in secunda u; ut, bouis, boui, bouem, a boue, sicut in supradicto pronomine uariatis contrario litteris constat effectum.

Bat, in uno tantum reperi nomine generis neutri, pluraliter enuntiatio, id est battualia, que uulgo battalia dicuntur, que b mutam habere cognouimus, exercitationes autem militum uel gladiatorum significant: inde etiam battuatores , dici puto.

uit, per u scribitur; ut, uita, uix et uox, monosyllabas  didici tantummodo que per u litteram scribantur. Alias uocales x quidem littere antepositas, b autem littere coherentes, Latina nescit omnino facundia.



613 CAPUT uI. De mediis syllabis eiusdem Adamantii Martyrii.

De syllabis in capitibus nominum positis  sine pretermissione tractauimus. Notum enim omnibus esse credo quia necesse est b litteram syllabe prepositam, si consonans fuerit consecuta in quacunque dictione, eam sine dubio scribi; ut blandus, gibbus, , braueium, latebre, tenebre, atque omnia talia. Nunc rationabiliter medie syllabe nostrum sortientur laborem.

 ua syllaba, in medio nominis posita, per u scribetur; ut auarus, caluare, preter carbasum, quod nomen Grecum magis quam Latinum arbitror. Ambages enim per b mutam notatur: aut quod preposita est m littera, aut quod ex duobus corruptis nomen arbitramur compositum, quasi amboacte; unde dicitur etiam ambire. Ergo composita uel appellatiua, uel traductitia, siue factitia, id est que ex aliis facta sunt, notare debemus, ut sequantur prototypa, id est primas positiones, ut nouus, noualis, riuus, riualis; et deriuatiua ab Alba, Albanus; a silua, siluanus; a priuo, priuatum; a libo, libatum uel illibatum.

ue correpta, siue sola fuerit, siue adiuncta consonanti, per u uocalem, loco positam consonantis notetur;  ut, iuuenis, alueus, fouea, aduena, iuuencus, cauerna, nouerca, et aduersus prepositio, preter trabeam. Gubernator enim, licet per b mutam scribatur, tamen hoc nomen arbitror a guberno uerbo figuratum consistere; cuius regulas postea meditabimur, cum ad tractatum b littere trifariam in nomine posite uenerimus: ita tamen, si non diminutiua nomina uel deriuatiua fuerint. Illa enim  prototypa sua sequentur; ut, liber, libertus, libellus; uel imber, hibernus; flabrum, flabellum; tabula, tabella; taberna, tabernaculum; bellator, imbellis uel imbecillis; fabula, fabella; que omnia per b mutam, ceu primiformia, scribentur certissime.

Be producta per b mutam omnifariam scribetur;  ut, uerbena, rubeta, ambesum, habena. Excipitur auena, que significat tibiam, uel stipulam, discretionis gratia. Nam seuerus, quia a seuo uenit, posteritatis causa, ue syllabe consequitur regulam.

ui breuis, per u uocalem, habentem uim consonantis, scribetur; ut, Fauius, Flauius, auidus, fluuius, ciuitas, fauilla, prouincia, exuuie, manuuie, obliuium, diluuium, suauium, liuidum, simpuuium, preter obitum nomen, et subito atque obiter aduerbia: que ob, et sub, ut pote prepositiones, antiquos puto in scriptura seruasse, b litteram non medie, sed prime adiungentes syllabe. uirbius est abstractus a regula, quoniam uirum bis factum esse memorant: quem numerum per b mutam scribi antedicta declarant; quidam uirum  bonum; alii uero uirbium, tanquam sit alii deum esse qui uiribus preest, interpretantur. Preterea notatur ambiguus, namque m semiuocali preposita in una eademque dictione, nunquam u littera pro consonante sequitur. Huic opponitur quamuis; sed hoc uidetur esse compositum, cum posterior uis syllaba subiungitur plurimis: ut quouis, quorumuis, utrumuis, ac talia.

Obseruandum tamen, ne es pura syllaba terminauerit nomina. Si enim fuerint ita enuntiata, per b mutam medie syllabe sine dubio scribentur, ut abies, scabies, rabies; at hec quoque species bipertita consistit. Nam si trisyllaborum maiorem habuerit numerum, per u necessario notabitur; ut, illuuies, proluuies, ingluuies, subluuies.

 Lis syllaba terminata per b mutam scribi compulit nomina; ut, nobilis, mobilis, laudabilis, mirabilis, debilis, habilis, effabilis: exceptis seruili, ciuili et ouile, que a seruo, a ciue, atque oue, et a uis syllaba posteritatis deducunt originem, cuius postea regulas meditabimur. Licet enim habitus, excubie, probitas, arbitrium, dubium, ac talia, per b mutam scribantur, tamen hac de causa fit, quoniam a uerbis figurata consistunt. Et sciendum quod quecunque nomina cum uerbis habent societatem, uerborum regulis, quas postea loco suo dederimus, ipsa quoque necessario subiacebunt.

Bi, longa, si penultima fuerit, per b mutam scribetur; ut libido, rubigo, tibicen, ambitus, concubina, cubile. Sed hoc etiam manifestamus, quod harum  quedam in transfiguratione corripiuntur, ut, tubicen, tibia, cubile, cubitus, uel connubium: que licet uim longarum amiserint, tamen eamdem scripturam et in deriuationibus desiderant custodire. Sciendum preterea quia si in compositis nominibus, in penultima, uel in antepenultima sede, ui longa inciderit syllaba, per u uocalem pro consonante scribetur, ut, inuitus, diuigenus, Lauinia, priuilegium, ac talia. Priuignum etiam huic regule inseruire non dubito, quod per detractionem e littere dici puto: priuigenum enim integram magis esse dictionem noster animus arbitratur.

Admonemus quoque quod in deriuatiuis hic etiam, sicut ubique, spectauimus primiformium regulas, ut, ceruix, ceruicale; puluis, puluinarium: quas a posteritate  syllabe uenientes paulo post retegemus. Hanc regularum diuisionem confirmat scriptura conuiuii; nam dissimili tempore uiuii syllabe constitute notantur similiter; quia prior, id est antepenultima longa est; et speciem regule meruit paulo ante memorate, ubi meminimus ui longam in antepenultima sede constitutam, per u uocalem habentem uim consonantis necessario scribi: manens altera breuis, supradicte seruiet regule, ubi diximus, ui breuem in medio nominis positam, per u uocalem notari. Regulam ego absurde non arbitror esse diuisam.

uo syllaba, longa uel breuis, in medio nominis posita, per u scribetur; ut, aduocatus, friuolus, deuotus, Fauonium, diuortium. Abortu et subole, regulam  propter prepositiones  negantibus.

Bu syllaba per b mutam notetur certissime; ut, tribunal, robustus, uocabulum, stabulum, ebulum, uestibulum, cunabulum, moribundus, furibundus, atque omnia talia. Auunculo tamen minus regule connumerato; ideoque formam diminutiui uel deriuatiui seruare minime dubitatur, et quasi uenire ab auo demonstratur. Auum uero per u digammon scribi suus locus monstrauit. Hec de mediis syllabis.



614 CAPUT uII. Item eiusdem Martyrii de ultimis syllabis.

Reliquum est ultimis nominum syllabis imponere studium.

 ua syllaba nominis terminata, siquidem l antelata littera, uel uocalis natura longa in penultima fuerit, per u scribetur: silua, malua, ulua, uulua, claua, uua, stiua, oliua, saliua: preter balbas, si tamen prior syllaba per b mutam scribetur, discretionis gratia; ideo ne non fores, sed ineffabile uocis denuntiet. Nam si per b mutam enuntias, , , significabit, per u digammon ultima scilicet syllaba, de qua et nunc loquimur, scribetur. Tauellas significat. Persius: Balua de nare locutus; si uero hec, id est l, non prefulgeat littera, et una uocalis natura longa non erit penultima, b muta decenter in scriptura tenebit locum: ita tamen, si non a masculino genere nomina fuerint figurata; ut herba, tuba, turba, larba, , barba, obba, ,  gleba, pronuba, orba. Excipiunter caterua, Minerua, que disyllaborum huius regule superant numerum, habent longam positione penultimam.

ue syllaba correpta, per u sine dubio scribetur, siue a se oriantur nomina, seu ab aliis ueniant; ut conclaue, suaue, siue, quidue, atque his similia.

Bi non inueni terminatam, nisi in pronominibus datiui casus et in aduerbiis, que per b mutam omnifariam scribuntur, ut, tibi, sibi, ubi, ibi, et in pluralibus, nobis, uobis. Et semel sciendum quod quecunque nomina, siue pronomina in datiuo casu singulari uel plurali b litteram habeant, in alio casu penitus eadem non fulgente littera per b mutam scribentur; ut, omnibus, similibus, pluribus, ac talia:

 Bo syllaba definita, per b mutam scribetur, ut turbo, orbo, bubo, et tabo; licet per ablatiuum casum enuntietur: excepto pauone solummodo.

Bal syllaba terminata per b mutam scribentur, que in barbaris nominibus aut Latinis nos nouimus inuenisse, ut, Hannibal, Hasdrubal. Alias uocales inter b et l collocatas reperire non potui.

Bam et bem syllabas, cum aliis uocalibus in nominatiuo casu a Latino sermone abhorrere cognouimus, excepto nouem; significat autem indeclinabilem numerum, qui per u scribitur; notatis etiam quibusdam neutralibus, que postmodum aliis subiiciemus generibus.

Bar et ber, syllabe terminate, per b mutam scribentur, si disyllaborum non egrediantur numerum,  quorum naturaliter longa minime carebit penultima, id est, si non fuerit trisyllaba, que naturalem longam non habebit penultimam, ut, iubar, liber, imber, uber, faber, suber, Calaber, Mulciber. Si enim trisyllaba fuerint neutri generis, que longam penultimam naturaliter habebunt, per u uocalem loco positam consonantis notabuntur, ut, cadauer, papauer, et similia. Nam puluer, licet sit disyllabum, tamen antiqui duplicem nominatiuum enuntiare maluerunt; non solum enim puluer, sed etiam puluis dixerunt; hac de causa per u scribitur.

uir per u uocalem uim consonantis habentem scribitur; ut, Semiuir, Triumuir, licet composita, non simplicia sint.

uor, per u notetur, ut, liuor, et Mauors , excepto arbore, quia nuncupatur et arbos, que per b mutam scribi docuit consuetudo. Nam labor, fauor, feruor, pauor, ex uerbo figurata, uerbi quoque non abnegant regulam.

Bur, syllaba terminata, b mutam in scriptura tenebunt, ut ebur, robur.

ues breuis definitaque syllaba per u uocalem pro consonante scribitur, ut, diues.

Bes longa cum fuerint terminata, b mutam tenebunt in scriptura, ut, labes, tabes, pubes, nubes: quamuis nubis quidam nominatiuum enuntiare maluerunt.

 uis per u uocalem loco positam consonantis scribitur, ut, ciuis, niuis, clauis grauis, puluis, suauis. Licet enim scrobis et orbis per b mutam scribantur, hoc tamen hac de causa, quoniam quidam nominatiuum singularem sine i littera enuntiare uoluerunt.

Bos per b mutam, ut arbos, sicut superius meminisse cognoscimur.

Bus siquidem masculini generis tantum nomina fuerint, per b mutam scribentur, ut, cibus, nebus, morbus, rubus, globus, nimbus, lembus, lumbus; neruo notato solummodo, quia si illi e longa fuerit preposita, faciet uerbum. Eneruo enim , positio uerbi dicitur; cuius rationem, cum de uerbo locuti fuerimus, maturabimus reddere.

 Obseruabimus tamen, si disyllaborum non egressa fuerint numerum, aut penultimam ex una uocali naturaliter longam minus habeant, non mutabunt scripturam; ut, riuus, cliuus, aceruus, nominatiuus et ceteri. Sed quia corebus supergreditur numerum disyllaborum, per b mutam notatur. Sciendum autem quod ideo hanc litteram tenuit in scriptura, uel quia peregrinum nomen, minimeque Latinum existit; uel quod penultimam longam non ex una uocali, sed ex diphthongo meruit. Si uero mobilia uel promiscua fuerint, per u uocalem loco positam consonantis scribentur, ut, nouus, noua, nouum; seuus, seua, seuum; ceruus, cerua; curuus, curua, curuum; toruus, torua, toruum; et clauus, claua, licet aliam per genera significationem suscipiant; auus, aua; ceruus,  cerua; flauus, flaua: quam similiter alter intellectus sequitur, nisi femininum discretionis gratia per b mutam uoluerimus scribere: caluus, calua, et coruus, promiscuum: et hic et hec clauus alterum per genus significans. Orbo, gibbo, probo, subductis a regula, et albo discretionis gratia; nam cum uentrem significat, per digammon u, cum colorem, per b mutam scribetur certissime.

Sciendum similiter quod hic quoque disyllaborum superantia numerum, eamdem scripturam retineant; ut superbus, superba, superbum; acerbus, acerba, acerbum; et palumbus, promiscue, licet uirgilius feminino genere extulerit,

Nec tamen interea rauce tua cura palumbe.

Excipitur proteruus; nam lasciuus per u scribitur,  quoniam longam naturaliter penultimam tenuit.

Et sciendum quod, siue erunt disyllaba, siue hunc 615 ampliauerint numerum, siue unius, siue trium generum fuerint, si secundam ab ultima longam habeant, omnia per u uocalem pro consonante scribentur, ut, riuus, cliuus, flauus, positiuus, comparatiuus, et alia.

Meminerimus tamen quod mobilium nominum feminina, neutraque genera, similem masculinorum suorum scripturam suscipiunt, ut, flauus, flaua, flauum; albus, alba, album, ac talia. Sed non omnia in bus desinentia existunt mobilia, sicut in principio huius regule genera diuidentes nos disseruisse meminimus;  quedam enim masculini generis inueniuntur solummodo, ut, cibus, nimbus; quedam masculini et feminini, ut, ceruus, cerua; quedam neutra, ut, euum.

Sciendumque est quod neutra, que a posteritatibus syllabe non ueniunt, per u digammon scribentur, ut, ouum, aruum, heruum: excepto libo, id est . uerbi enim ultima syllaba per b mutam scribitur hac de causa, quod a uerbere dictum esse ueteres existimarunt, cuius rationem in antelatis tradidisse cognoscimur.

uax, et uex, et uix, unum tantummodo nomen per unamquamque syllabam reperi terminatum, ut, uiuax, uibex, ueruex, ceruix, quorum mediam per b mutant; que uero utrinque uel extrinsecus sunt,  semper per u significari cognouimus. Reliquas ab his consonantibus insertas uocales Latinum minus accipit [ms., abscidit] eloquium. Ea uero quorum solutio superius compromissa est, in tractatu sequenti de b littera trifariam in nomine posita, congrua declinatione patefient.



CAPUT uIII. Eiusdem Adamantii Martyrii de b littera trifariam in nomine posita.

De b littera trifariam in nomine posita, quantum possibilitatis fuerit, sufficienter  tractauimus. Ab expositis enim recte iam intelligere possumus, si quid eueniet dictorum contrarium. Ibi namque considerare debebimus, ne aliquod dissimile fuerit, uel genere, uel numero syllabarum, uel temporum  significatione, uel si ex alia parte orationis descenderint: que obseruantes, minus  errabimus. Restat nos de b littera, que similiter in uerbis etiam inuenitur, tractare, plenam imponentes  laboris rationem. Nam si ex nomine uerboque oratio perfecta componitur, hanc quoque partem et immeditatem relinquere non necessarium, et supra eam laborare non superuacuum iudico. De hac igitur parte regulas, quantum possumus, breuiter meditemur. Indicatiui modi primam inspicientes personam, uerbi scilicet actiui, uel etiam neutri; sicut enim actiuum, sic et passiuum scribetur. Nam in communibus et deponentibus nullam inuenire potui questionem; ex datis enim in nomine regulis, exponendisque, que in uerbo inueniuntur, iudicabuntur  facilius. Prime autem syllabe persone similem formam sequentes, retinere non dubium est; et que omnia prima syllaba uerborum in communibus aut deponentibus habet. Media quoque per u uocalem loco positam consonantis scribitur: excepto baiulo, bullio, etiam iuxta eam quam in prima nominum syllaba dedimus rationem. Bibo quoque propter discretionem, a uita per u, a potu per b scribendum est; et abeo, id est, discedo, obeo, circumeo, subeo, succedo, ac similia, prepositionum gratia per b arbitror scribenda esse: etiam deponentia b mutam in scriptura tenere usus et consuetudo antiquitus tradidit. Reliquas, ut uires sufficiunt, una regula generali tractare tentabimus quoque in regulis, nominibus datis firmis ac manentibus, etsi in uerba figurentur.  Ut enim uerba in nomen ducta uerborum regulas non amittunt, ita nomina loco posita uerborum origine regularum carere non possunt. Ergo si tempus preteritum modi indicatiui in ui terminauerit syllabam, media atque ultima syllaba persone prime temporis presentis per u uocalem loco positam consonantis scribetur: eo quod omne preteritum perfectum ui syllaba terminatum, preter bibi, per u scribitur: foueo, foui; faueo, faui; moueo, moui; paueo, paui; expaueo, expaui; lauo, laui; iuuo, iuui; seruio, seruiui; exceptis lambio, lambibi; ambio, ambibi, ac talibus, quam litteram preposita scriptura mutauit. Ferueo, etsi in preterito perfecto ferui facit per u, cui etiam ego magis assentior, ferbui per b  mutam scribetur: ita tamen, si prime coniugationis ac prime speciei uerba non fuerint. Illa enim per b mutam semper scribentur, ut, libero, liberas, liberaui; guberno, gubernas, gubernaui; exubero, exuberas, exuberaui; sibilo, sibilas, sibilaui; dubito, dubitas, dubitaui; hebeto, hebetas, hebetaui; titubo, titubas, titubaui; habito, habitas, habitaui. Excipiuntur inuito, et deriuo, iuxta rationem quam superius diximus, omnem primam uerborum syllabam, preter hec que paulo ante numerauimus, per u scribi, quoniam in et de prepositiones esse nemo dubitat. Nauigo enim et aceruo, , , ac talia, in nomine datis subseruiunt regulis; et hec quoque species in duas partes diuiditur. Nam si disyllaba fuerint, scripturam mutabunt; ut, leuo, leuas, leuaui; seruo, seruas, seruaui; curuo, curuas,  curuaui; nouo, nouas, nouaui; ouo, ouas, ouaui; excepto orbo et turbo. Nam turbo a turba nomine descendens, ba syllaba posteritatis iure detinuit regulam. Probo enim puto dici per detractionem r littere, cum contrarium eius exprobro nuncupatur; et ideo b mutam arbitror apponendam, iuxta regulam quam in nominibus nos dedisse meminimus. Et libo a Greco translatum esse confidimus, id est, a

Preterea querimus quare uerbum eneruo, disyllaborum supergrediens numerum, et coniugationis prime, ac prime speciei consistens, non per b mutam, sed per u scribitur; et dicimus, questionem soluentes, quia est longa prepositio, et ideo disyllaborum  arripuit regulam. Sed quia euenit quedam uerba in ultima quidem aut antecedente syllaba prime persone u litteram non habere, in secunda uero continere persona, ut uolo, uis; malo, mauis; quedam in preterito tantum perfecto, non tamen in positione sua, ut, gaudeo, gauisus sum; et rursus in preterito perfecto, u litteram penitus non habente, alias personas in temporibus aliis eamdem tenere litteram, ut, uiuo, uixi; sciendumque est illam u litteram, uocalem pro consonante haberi in scriptura. Si uero preteritum supradictum in bui, aut in si, aut in psi syllabas desinat, per b mutam sine dubio scribentur: ut, prebeo, prebui; iubeo, iussi; 616 scribo, scripsi, ac talia. Credo etiam de uerbis hanc regulam nos dedisse plenissimam, cum temporis omnis preteriti  imperfecti ultimam syllabam, modi scilicet indicatiui per b mutam habeant, ut, amabam, uolebam; et preteriti perfecti eamdem ultimam, et plusquam perfecti penultimam, per u uocalem loco positam consonantis, ut, amaui, amaueram; uolui, uolueram. Futuri quoque eiusdem terminus; si prime, et secunde tertieque producte coniugationis uerba fuerint, per b mutam scribentur, ut, amo, amabo; uoco, uocabo; doceo, docebo; moneo, monebo; nutrio, nutribo; audio, audibo. Et subiunctiui seu coniunctiui ultimas per u uocalem pro consonante scribi debere, antiquos tradidisse cognoscimus, ut, uolebam, uolueram, uoluerim, uoluissem, uoluero, ac talia; eorum scilicet uerborum quorum prima persona  aut u uocalem habuerit pro consonante in ultima syllaba, ut, leuo, priuo; aut penitus eadem littera non apparente, eodem loco scilicet eademque persona, ut, habito, hiberno, amo, doceo, ac talia. Nam que habebunt b mutam in prima syllaba presentis  temporis, quorum preteritum in bui, aut in psi syllabas desinit, eamdem b mutam in omnibus temporibus modorum omnium, ubicunque inciderit, seruare desiderant.



CAPUT IX. Eutichis de aspiratione.

Quanquam alias quoque uoces ad aspirationem pertinentes non paucas, que non erant ab idoneis auctoribus frequentate, sciens preterii, ne nimia longitudine uoluminis essem molestus; tamen quoniam  plerisque legentium plus libet sterilis breuitas quam utilis commentariorum delectat prolixitas, eadem quasi per epitomen mihi repetere placuit, et omnium tam ueterum testimoniis quam redditis ubique rationibus pretermissis, ipsas tantummodo meras rursus exponere regulas: ut antedicta studiosioribus, et posteriora satisfacere uideantur his qui longiora fastidiunt. Omnis uox Greca, uel barbara, suum seruat apud Romanos, tam in uocalibus quam in consonantibus spiritum, ut, Halys, Hecuba, hegio, hieron, Homerus, hymen, hora diei, Thibris, Phebus, chorus, Rhenus, Hannibal.

Omnes articuli a uocali incipientes, cum aspiratione proferuntur; ut, hic, hec, hoc; hi, he, hec: absque uocatiuo o et a. Aduerbiis tamen localibus  aspiratur, ut, hic, huc, hinc, hac: nisi cum pronominibus componantur, illic, istic, istec, istuc, istac; tunc enim amittit collisione uocalium spiritum, quem alie compositiones etiam in mediis semper uocalibus seruant, ut, adhuc, prohibeo: exceptis paucis corruptis, que excludunt penitus spiritum, sicut superius dictum est; ut, postumus, post humatum, id est post sepultum patrem natus. Bimus, trimus, quadrimus, quasi a bis, ter, quater, et hieme dicta. Manubrium, quasi manu haberium; peteredium a petendis hereditatibus; cum hoc ipsum etiam quibusdam soleat euenire simplicibus, ut, ueho, uexi; traho, traxi; mihi, mi; nichil, nil; prehendo, prendo, uehemens, uemens, et similia, sicut ante relatum est.

Omnis uocalis uocali illata, seu diuisa, seu in diphthongo  copulata, caret aspiratione, ut, eneus, ereus, eds, edilis, eger, Aelius, Aemilius [ed., emulus], equus, equor, es, estimo, estas, euum, auceps, audeo, audax, ausus, audio, augurium, augeo, aufero, auleum [ed., alueum], aura, auris, aurum, ausculto, autumo, aut coniunctio: exceptis hedus, hereo, haud, haurio, hio, hisco, et quicquid ab his componitur, uel deriuatur. Nam hec, ut articulo aspiratur, ut heu et hei; ut interiectionibus, et uerbo, ut heiulo, quod ab hei uel heu traductum est. Heus, et heia, ut aduerbiis uel interiectionibus.

Omnis uocalis, b sequente, leniter enuntiatur, ut, abies, ebur, ibi, ob, uber: notatis habeo, habes, hibiscus, et quicquid ab unoquoque eorum fit.

 Omnis uocalis, c sequente, leniter profertur, ut, acies, ecce, oculus, ocior: absque articulis et aduerbiis. Cum mutatur, uocalem aspiratam sequitur. In pronominibus modo aspiratur, ut, hic et hec et hoc.

Omnis uocalis, d sequente, leniter enuntiatur, ut, ador, audax, edax, odor, udus. Notatur hadria, hedera; hodie enim ex hoc die compositum seruauit articuli aspirati scripturam. Omnis uocalis ante f, g, l, n, p, q, t, u, pro consonante, caret aspiratione, ut, Afer, ager, ala, apis, aqua, ater, auus, affero, egeo, enim, epule, equus, et coniunctio, ignis, iter, opus, otium, ouis, uter, uua. De agni enim apso, id est uellere, in superioribus dictum est.

Omnis uocalis, l sequente, absque e leniter enuntiatur,  ut, alea, ales, alo, id est, nutrio, albus, id est, color, alga, almus, altus, aluus, id est, uenter, ilex, Ilerda, illico, ille, olor, id est cygnus, oleum, uleus, ulciscor, ulmus, ulna. Notantur halo uerbum, hilum, hilaris, holus nomina. E enim sequente l, plerumque grauiter effertur, ut, helluo, heluus, helucus, helops, et quicquid ab unoquoque eorum fit.

Omnis uocalis, m sequente, leniter enuntiatur, ut amor, amicus, amenus, amans, amictus, amurca, emo, emax, imus, imo, omen, omasum, omentum, umor, umerus, umidus; notatis hamus, Hammon, homo, humus, et quicquid ab his fit.

Omnis uocalis, n sequente, leniter effertur, ut, annus, annulus, ensis, inanis, initium, inula, onus, onustus, unus, unicus; notatis honor, honestas, et  Iohannes; uel peregrinis et Punicis uocibus, ut, Hannibal, Hanno, Henna, et hinnulus, et quicquid ab his fit.

A, uel u uocales, r sequente, leniter enuntiantur, ut, area, aries, aranea, arcus, arma, arduus, artus, aro, urtica, urna; notatis hara, harena, harundo. Nam harmonia, Harpyie, Harpalice, Greca sunt, et ob hoc aspirantur.

E uocalis, r sequente, leniter effertur, ut, erus, error, eruum, ergo: nisi post r sequatur b, uel n, uel s, uel e, longa; tunc enim grauiter enuntiatur, ut, herba, herbidus, herbilis, herbosus, proprium Hernus, unde est: Hernica saxa colunt; hersilia, heres, heredium, Herennius proprium, et Hercules a Greco per syncopen factum, iure habet aspirationem. Heri  est aduerbium temporis, differentie causa, ne genitiuus putetur ab eo quod est erus, eri.

I uocalis ante r semper aspiratur, ut, hircus, 617 hirquitallus, Hirpinus, hirsutus, hirtus, Hirtuleius, Hirtius proprium, nisi aut monosyllabum sit; ut, ir, id est artus, aut ex motu uerbi, ut, eo, is, irem, ires, ire; aut nisi a post r sequatur; tunc enim aspiratione caret, ut, ira, iratus, iracundus, irascor, et quicquid ab unoquoque eorum fit.

O uocalis, r sequente, leniter effertur, ut, orbus, orcus, ordior, orsus, orior, oriens, ortus, id est natus. Si uero alia r sequatur, aut t, hoc fit non ex declinatione uerbi, nam tunc o aspiratur, ut, horreo, horror, horreum, hortus, Hortensius; notatur ordeum.

 A, uel e, uel u, uocales, s littera sequente, carent aspiratione; ut, as, assis, astutus, ascendo, aspicio, esca, est, essem, essemus, usus, usura. Notantur hasta, hastile, hesternus  et Hesperia Grecum.

I uero uel u, sequente s, post quam erit p uel t, cum aspiratione proferuntur; ut, Hispania, hispidus, historia, histrio, Hister , hospes, hospita, hospitium, Hostilius, hostia. Notatur pronomen iste, et ab eo composita. Os, oris, ex quo ostendo, ostentum, leniter prolata, sicut alia, que post s carent p, uel t, et iisdem, ut oscitant.



CAPUT X.  Ex orthographo Cesellio ista collecta sunt.

Con propositio, si ad uerba a uocalibus incipientia accedat, n consonantem perdit, ut, equo, cequo, eo, ceo, ortus, coortus; sin autem ad uerba accedat a digamma incipientia, id est, que u loco consonantis positam retinent, non perdit n litteram, ut, uoluo, conuoluo, uinco, conuinco. Contra euenit in re prepositione; d enim litteram extrinsecus accipit, cum ad uocalem incipientem uerbi alicuius accessit: quam d litteram non accipit, si ad digamma, id est u positam loco consonantis accedat, ut, ulcero, redulcero; ago, redigo; eo, redeo; uoco, reuoco; uinco, reuinco. Qui, si una syllaba est, per q litteram scribendum est; ut, qui homo; si due, per c, ut est, cui homini. Aliquunde, per quun debet  scribi, diuisio enim illius, aliquo, et unde, hoc est, ex aliquo loco. Sed certe n, non m erit; quia unde ita scribitur. Et aliquobi eque, ex aliquo enim et ubi est, hoc est, in aliquo loco. Sed he syllabe, que litteris q, u, o, constant, non excluduntur, perscribi tamen debent.

Re prepositio nonnunquam cum ad consonantes accedit, geminat illas, quod plerumque apud antiquos est, ut duco, redduco; cado, reccido; tuli, rettuli; pello, reppello; do, reddo; lego, rellego, unde relliquias et relligionem scribunt, quod apud petas ita oportere scribi concesserim, tametsi apud oratores quoque antiquos est: nobis iam decor et lenitas obtinenda est, que maximus fructus est Latinitatis.

Tamtus et quamtus in medio m habere debent: ut  quam et tam, unde quamtitas, quamtus, tamtus. Nec quosdam moueat, si non sonat: ita enim supra docui n sonare debere, tametsi in scriptura m positum sit.

Quecunque uerba primo loco ab s littera incipient, ea cum prepositione ex composita littera eamdem s habere debent; cetera minime onerari oportet, ut, salio, exsilio; specto, exspecto; estimo, existimo, s non habent, sicut equo, exequo; peto, expeto, eque non habebunt: quod discrimine facile intelligitur, aliud esse pecto, aliud specto; et ideo ab eo uerbo quod pecto, id est pectino, cum compositum fuerit, expecto s litteram non habet: ab eo uero quod est specto, id est rei alicuius spectaculo  utor, cum compositum fuerit, exspecto s litteram, sicut supra diximus, necessario retinet. Item exscreo, cum s a screare fit; si sine s, a creare. Exsilium quoque cum s scribi debet , quasi exsolium, quod Greci dicunt, et antiqui exsoles dicebant, quos nos exsules dicimus. Extorrem uero sine s; ex terra enim eiectum significat. Exsui habet s; sui enim est, et insui, quasi alicui rei inmitti: unde exsui, quasi iam emitti, enudari. Inde exsuuie, unde exsuti, id est spoliati. Exire, sine s; ire enim simplex est, et quecunque ex hoc formabuntur, ut, exitus, exitium, exitiale, et exercere, non habent s in compositione, quia simplicia quoque s similiter non habent. Et enim exercere, est ex et arcere, ut exercitus, qui sub  disciplina certa arcetur, unde exercitatio. Exscindo s habere debet, scindo enim est simplex. Similiter exsculpo, et exsisto: sculpere enim, et sistere simpliciter dicitur. Expurgo etiam, eodemque modo excedo, s non desiderant; eximo similiter. Nam et in aliis prepositionibus sine hac littera est, ut, redimo, interimo, dirimo. Itaque exemptus ita scribitur, ut eximius, qui est quasi exemptus, et extra ceteros positus. Extremus quoque sine s; ex enim est, unde extra, et extremus, unde extrinsecus, exter, extrarium, et si que alia hinc trahi possunt. Exsequie uero habent s; sequi enim est in simplici. At exigue non habent s, sicut indigue, que egeant, exiguitas similiter; ut et exoletus, quod ex alterius partis prepositione manifestum fit; adoleuit enim  est. Obsoleuit autem s quidem habet, sed non ipsius uerbi, uerum prepositionis, que est obs sicut ab abs: quasi aboleuit, id est inueterauit et absorduit diuturnitate. Hec et que his similia sunt hoc modo animaduertentur. Cetera que simplicia sunt, et non componuntur, sine ulla dubitatione x tantum habebunt, ut, uixi, dixi, uexaui, faxi, uxor, auxilium, examen, axis et exemplum.


De diuisione syllabarum.

Due sunt consonantes impares, que tamen herere possunt, si hinc inde uocalem accipiant. Posteriorem syllabam sequuntur pares uel impares, singule scilicet, et in priorem, et in posteriorem diuiduntur. Potestas nouissima syllabe stas erit; noster, ster; capto, pto: at ubi tres sunt, ut, plostrum,  strum; lustrant, strant; capistrum, strum: eque claustrum, rastrum, campestre. Fere autem tres he consonantes tertio loco r habent, et alie l litteram; ut astula, et in elisione astla, pessulum: aliter nullo modo in tribus consonantibus unitas syllabe datur. Cum pares sunt, singule ad singulas syllabas ibunt.

Due enim pares littere, seu uocales sint, seu consonantes, non ceunt; similiterque syllabam non faciunt, si uocalem accipiant, tametsi impares sunt, ut, carpo, dorsum, Porcius.

Una consonans inter duas uocales posita posteriorem 618 sequitur; ut, Paris, lapis, thuris; at si inter uocales consonans fuerit, ut, digamma, posterius uocali digamme adherebit. Iam enim dixi,  excepta littera g, nullam aliam consonantem cum eiusmodi syllabis consentire, ut, soluo, neruo, uoluo, larua, puluis: itaque tenuis, si trisyllabon erit, n consonans ad u accedit; si disyllabon, adeque belua, malua. Dispicio, uerbum compositum, queritur utrum per duo ss, an per unum scribi debeat; et utrum ita diuidi, dis et spicio. Et diuisionis quidem eius facilis ratio est, quoniam omnes prepositiones integre separande sunt; ut est, abstulit, abs et tulit; transtulit, trans et tulit; abscondit, abs et condit, et cetera his similia. Per duo autem ss scribendum est, non per unum, quoniam ex prepositione et uerbo constat esse compositum: quemadmodum est conspicio, aspicio, despicio; ac per hoc per duo ss, disspicio scribi debet, et ita diuidi,  dis et spicio. Nonnulli uero dispicio per unum s scribendum putant, quod prepositio dis interdum litteram perdit; ut est, diduco, diuido, diiudico; sed melius est per duo ss scribi disspicio.

Obliuiscor, compositumne, an simplex est? compositum scilicet, huius simplex latet in antiquis nominibus et monumentis. Liuisci enim, obliuisci est, et liuitus: quod nos hodie per elisionem oblitus. Quod cum manifestum fuerit, plenissime quiuis intelliget in scriptura uerbi huius diuisionem, ob, et liuiscor.

Pompeiius, Tarpeiius, et eiius per duo ii scribenda sunt, et propter sonum  et propter metra, nunquam enim longa fiet syllaba, nisi si per i geminum scribatur. Hanc scripturam ita  diuidimus, ut predixi. Nunc illud genitiui eorum, et nominatiui plurales et datiui, quemadmodum scribantur, uideamus. Quidam huius Pompei, Tarpei, hi Pompei, Tarpei, his Pompeis, his Tarpeis, per unum i scribunt. Nonnulli pusillo diligentiores, alteram i his addunt. Ego quoque tertiam addendam precipio. Si enim, ut docui, nominatiuus duo ii habet pro duabus consonantibus, he perire nulla declinatione possunt, que tamen omnimodis modernus usus excludit.



CAPUT XI. Ex Lucio Cecilio uindice ista deflorata sunt.

M litteram, ad uocales primo loco in uerbis positas si accesserit, non enuntiabimus. Cum autem ad  consonantes, aut digammon Aeolicum, pro quo nos u loco consonantis posita utimur, tunc pro m littera, n littere sonum decentius efferimus. Lucii, magnii, magii, cum in genitiuis singularibus dicimus, interest, quos nominatiuos habeant. Proinde enim intererit, utrum per duo i, an per unum debeant scribi. Si lucus, magnus, magus sunt nominatiui eorum, unum i in genitiuo habebunt, plurali quoque nominatiuo et uocatiuo, sed et datiuo et ablatiuo similiter scribentur. Si autem lucius, magnius, magius, proferantur, duo ii in genitiuo habebunt;  ut Lucii, magnii, magii: quod ipsium Lucilius adnotauit, cum a numero numerius discerneret. Cum prepositio, per c scribenda est: quum aduerbium temporis, quod significat quando, per q scribendum est, discretionis causa; ut apud Ennium,

Cum legionibus, quum proficiscitur induperator. [Ms., imperator.]

Quuiusque, per q, non per c scribitur; sed per q sensum quoque alium habet. Nam huiusce hominis, huius hominis est: at quuiusque hominis, quuiusque ordinis, uniuscuiusque hominis, et uniuscuiusque ordinis significat.

Accedo, per duo cc; attuli, per duo tt; assiduus per duo ss; appareo per duo pp; annuo per duo nn; alligo per duo ll: in his non solum propter soni lenitatem  consonantes mutantur, sed etiam quod nullo modo in eis sonare d littera potest. Sonat autem d littera et adscribitur, cum f consonanti adiuncta est, ut, adfluo, adfari, adfuturum, adfatus, adfero. Contra b non sonat, ut, offui, offero, offendo.



CAPUT XII. Ex Prisciano grammatico [a 1Kb] qui nostro tempore Constantinopoli doctor fuit, de libro primo ipsius ista collecta sunt.

Notandum igitur quod hamus, qui a Grecis appellatur, cum aspiratione debet scribi. Sciendum et hoc pro Greco, a Latinis in scribendo ph poni debere, in Grecis duntaxat nominibus, ut, Orpheus,  Pheton. In ceteris autem Latinis nominibus f ponendum, ut, fama, filius, facies. Phebus, quo nomine Apollo significatur, ita ponendum est, ut post p, h ponatur. Similiter et Herichthonius [ms., Hiericthonis], hiulcus, per aspirationem debent scribi.

B enim consonans ante se aspirationem non. recipit, nisi tantum uocalis. Celebs, ante terminalem litteram s, b scribi debet, non u: quoniam u uocalis cum in consonantis transierit potestatem, potest aliam precedere consonantem.

Aspiratio ante omnes uocales poni potest; post consonantes autem quatuor tantummodo ponitur, c, t, p, r; ut habeo, Herennius, heros, hiemps, homo, humus, Chremes, Thraso, Philippus, Rhodus. Ideo autem uocalibus extrinsecus ascribitur, ut minus  sonet: consonantibus autem intrinsecus, ut pluri mum sonet. Gnatus, per g et n scribendum est, sicut gnauus, quia in compositione ipsa retinent g, ut agnatus et ignauus. Ecquid per c scribendum in prima syllaba, quoniam en quid significat, n littera consonante in c conuersa. Samguis in prima syllaba per m scribendum in nominatiuo casu; in ceteris autem casibus per n, quoniam m littera in n conuertitur. B s Latine littere pro Greca littera non aliter poni debent in una eademque littera coniuncte nisi in fine nominatiui, cuius genitiuus in bis desinit,  ut, urbs, urbis; celebs, celibis; Arabs, Arabis. Sciendum autem surripio per r geminam, non per b et r scribendum; similiter et corripio, arripio: quoniam b in r quoque commutatur. Suspicor, et suspicio, uerba composita ab aduerbiis sursum uel susum, in prima syllaba per unum s, non per duo scribenda sunt: quoniam duplicari consonans 619 subsequente alia consonante non potest, sicut nec antecedente, nisi fuerit muta ante liquidam, ut, supplex, suffragor, sufflo, effringo. Quicquam in prima syllaba per c scribendum, quod d littera in c litteram commutatur. Aggero per g scribendum, et aggregatus, non per d. Harpyia, que Grecum nomen est, per y Grecum, sequente i Latino, scribendum est: quoniam apud eos y i diphthongon est.  Ara cum altare significat, sine aspiratione; cum uero cubile porcorum, cum aspiratione scribendum.


Conclusio.

Congregatis igitur que apud supradictos orthographos necessario reperi fuisse conscripta, nunc finem libro, Domino iuuante, faciamus. Datur enim intelligi rem nimis utilem fuisse, que tot ac tantis auctoribus cognoscitur esse tractata: quoniam si quid a prioribus pretermissum est, a sequentibus constat impletum. Meminisse autem debemus frequenter artigraphos de orthographia tractasse, et iterum orthographos de partium declinatione disseruisse, cum tamen res sibi repugnare uideantur. Ars enim tractat de partium declinatione; orthographia uero, quemadmodum  scribi debeat, designat que in partium declinatione decora reperit. Hoc si in auctoribus semper intenderis, ut pro locis suis posita diligenter accipias, nullo] errore fatigaberis. Nunc animos legentes erigite, et gaudete tantos ad uos priscos peruenisse auctores, ut eis credere indubitata mente debeatis. Possem equidem Aquilam, et Quintilianum, sed et Auitum, quos nonnulli in orthographie peritia laudandos esse putauerunt, quos tamen uenturos in Christi nomine celerrime sustinemus, superioribus auctoribus addere. Sed necessarium non est multiplici numero dare licentiam, cum non sint omnino definiti, quanti de eadem re scribere maluerunt. Nam si duodecim horarum spatia diem protinus complere noscuntur, si duodecim quoque menses annum uolubili  uarietate restituunt, si duodecim signa celestia totius nobis circuli campos solida rotunditate concludunt, debet nobis omnino sufficere, quod et duodecim orthographorum libris rectitudinem scripture docentium, defloratas regulas posteris legendas exhibui.

ualete, fratres, atque in orationibus uestris mei memores esse dignemini, qui uos inter cetera et de orthographie uirtute, et de distinctione ponenda, que nimis pretiosa cognoscitur, sub breuitate commonui; et quemadmodum Scripture diuine intelligi debeant, copiosissime legenda preparaui; quatenus sicut ego uos ab imperitorum numero sequestratos esse uolui, ita nos uirtus diuina non patiatur cum nequissimis penali societate coniungi.





DE SCHEMATIBUS ET TROPIS NECNON ET QUIBUSDAM LOCIS RHETORICIS S. SCRIPTURAE QUAE PASSIM IN COMMENTARIO CASSIODORI IN PSALMOS REPERIUNTUR.

 Scriptura diuina, ait Cassiodorus , multis modis genera sue locutionis exercet, definitionibus succincta, schematibus decora, uerborum proprietate signata, syllogismorum complexionibus expedita, disciplinis rutilans; non tamen ab eis accipiens extraneum decorem, sed potius illis propriam conferens dignitatem. Hec enim quando in diuinis Scripturis splendent, certa atque purissima sunt; cum uero ad opiniones hominum et questiones inanissimas ueniunt, ambiguis altercationum fluctibus agitantur; ut quod hic est firmissime semper uerum, frequenter alibi reddatur incertum.

Hec mundanarum artium periti, quos tamen multo posterius ab exordio diuinorum librorum exstitisse manifestum est, ad collectiones argumentorum, que Greci dicunt, et ad artem dialecticam et rhetoricam transtulerunt, ut cunctis euidenter appareat, prius ad exprimendam ueritatem iustis mentibus datum, quod postea gentiles humane sapientie aptandum  esse putauerunt. Hec in lectionibus sacris tanquam clarissima sidera relucent, et significantias rerum utilissimis compendiis decenter illuminant.

Nam et Pater Augustinus in libro III  de Doctrina Christiana ita professus est: Sciant autem litterati modis omnium locutionum quos grammatici Greco nomine uocant, auctores nostros usos fuisse. Et paulo post sequitur: Quos tamen , id est modos locutionum, qui nouerunt, agnoscunt in litteris sanctis, eorumque scientia ad eas intelligendas aliquantulum adiuuantur. Cuius rei et in aliis codicibus  suis fecit euidentissimam mentionem. In libris quippe quos appellauit de Modis locutionum diuersa schemata secularium litterarum inueniri probauit in litteris sacris, alios autem proprios modos in diuinis eloquiis esse declarauit, quos grammatici siue rhetores nullatenus attigerunt. Dixerunt hoc apud nos et alii doctissimi Patres, id est, Hieronymus, Ambrosius, Hilarius, ut nequaquam presumptores huius rei, sed pedisequi esse uideamur.

Sed dicit aliquis: Nec partes ipse syllogismorum, nec nomina schematum, nec uocabula disciplinarum, nec alia huiuscemodi ullatenus inueniuntur in Psalmis. Inueniuntur plane in uirtute sensuum, non in effatione uerborum. Sic enim uina in uitibus, messem in semine, frondes in radicibus, fructus in ramis, arbores ipsas sensu contemplamur in nucleis. Merito ergo esse dicimus, que inesse nichilominus uirtute sentimus. Nam et Apostolus uetat  nos seduci per uanam sapientiam: ista uero non abnegat in litteris esse diuinis.

 Cognoscite ergo, magistri secularium litterarum, hinc  schemata, hinc diuersi generis argumenta, hinc definitiones, hinc disciplinarum omnium profluxisse doctrinas, quando in his litteris posita cognoscitis, que ante scholas uestras longe prius dicta fuisse sentitis.

Figura est quedam conformatio dictionis a communione remota, que interioribus oculis uelut aliquid uultuosum semper offertur, quam traditione maiorum, ostentationem et habitum possumus nuncupare. Pag. 16.

 , schema, est figura dictionis in ordine uerborum cum decore composita. Pag. 14.

, tropus, est dictio ab eo loco in quo propria est, translata in eum locum in quo propria non est. Pag. 21.



A

, enigma, id est obscura sententia, quando aliud dicit, et aliud uult intelligi. Dixit ignem, dixit fulgura, dixit montes, dixit celos; et per hec omnia unum uotum est annuntiare Dominum Saluatorem. Pag. 325.

, etiologia, id est cause redditio, quoties premisse rei ratio decora subsequitur: Propter hoc delectatum est cor meum, et exsultauit lingua mea: insuper et caro mea requiescet in spe. Pag. 54. uide pag. 89 et 202.

, allegoria, id est inuersio aliud dicens, et aliud significans: Prefulgore in conspectu eius  nubes transierunt, grando et carbones ignis. Exponit per hanc figuram quid ille nubes, id est predicatores, habeant. Grando enim, id est obiurgationes figurate, quibus Iudeorum corda durissima tundebantur. Carbones ignis, caritatis incendia, quibus mentes fidelium celesti igne reuiuiscunt. Pag. 60 et 101.

. amphibologia, id est dictio ambigua, dubiam faciens pendere sententiam: Cogitauerunt consilia que non potuerunt stabilire; scilicet Iudei dicendo: Expedit unum pro omnibus mori . uerum quidem dictum, sed malo uoto prolatum. Pag. 71.

, id est recapitulatio, que fit quando ea que superius dicta sunt latius, breuiter postea in memoriam reuocantur: Benedixit omnes timentes Dominum, pusillos cum maioribus. Post speciales enumerationes ad benedictionem generalitatis ascendit: ubi simul omnes benedicuntur qui seruire Domino pura mente delegerunt. Pag. 388.

, anadiplosis, id est congeminatio dictionis,  que fit aut in uersu, aut in repetitione uerborum: Tollite portas principes uestras, et eleuamini porte eternales, et introibit Rex glorie. Quis est iste Rex glorie? Dominus uirtutum ipse est Rex glorie. Pag. 82 et 433.

, anaphora, id est relatio, quando unum uerbum per commatum principia repetitur: Si consistant aduersum me castra: Si exsurgat in me prelium. Pag. 89 et 148.

, anastrophe, id est peruersio, que fit, quoties aut sensus, aut uerba pro aliquo decore uertuntur: In die tribulationis mee clamaui ad te, quoniam exaudisti me. Ideo se dicit clamasse, quoniam exauditus est, cum clamor precedat, ut Deus possit audire. Pag. 291 et 449.

, antiphrasis, id est contraria locutio. Per antiphrasim calumnia dicitur capitis alumna, dum magis ipsa petat caput alienum, eique contraria sit: Redime me a calumniis hominum. Pag. 420.

. Antiprosopon est quando pro homine  ingrato ponitur persona gratissima: Quia comederunt Iacob, et locum eius desolauerunt. Pro gente que peccauerat, gratissimi patriarche nomen obiectum est; ut recordatio sanctissimi uiri populi delicta mitigaret. Pag. 273.

. Antiptosis est, quando casus pro casu ponitur: Sicut proximum, sicut fratrem nostrum, sic complacebam. Quantum ad eloquentiam Latinam proximo et fratri complacuisse nos dicimus. Pag. 116.

, antisagoge, id est contradictio: Qui dixerunt: Linguam nostram magnificabimus, labia nostra a nobis sunt: Quis noster Dominus est? Pag. 45.

, antistathmesis, id est recompensatio, quando iusta factis recipit, qui se aut recta, aut praua conuersatione tractauerit: Qui seminant in lacrymis, in gaudio metent. Pag. 441.

, antonomasia, id est uice nominis posita,  quando sic nomen aliud ponitur, ut tamen illud quod necessarium fuerit, sentiatur: Rex uirtutum dilecti. Hic enim dilectum, Filium Patris debemus accipere. Pag. 221.

[* 21Kb] et . Peusis et apocrisis, id est percunctatio et responsio, quando interrogatione premissa, responsio apta subsequitur: Ut quid timebo in die mala? Iniquitas calcanei mei circumdabit me. Pag. 161 et 386.

, aposiopesis, id est dictio cuius finis reticetur. ut aut terreatur, aut ad desiderium prouocetur auditor: Obauditu auris obaudiuit mihi. Pag. 63.

, apostrophe, id est conuersio, quoties ad diuersas personas crebro uerba conuertimus: Nunc cognoui quoniam saluum fecit Dominus Christum suum. Pag. 68 et 156.

Argumentum est argute mentis indicium  quod per indagationes probabiles rei dubie perficit fidem. Pag. 111.

Argumentum ab adiunctis: Ecce oculi Domini super  timentes eum, sperantes in misericordia eius. Adiunctum est enim timere Dominum, et sperare in eo; que res mutua et insolubili societate connectitur. Pag. 109.

Argumentum ab antecedentibus: Ecce enim in iniquitatibus conceptus sum, et in delictis peperit me mater mea. Pag. 170.

Argumentum a causis: Ecce enim ueritatem dilexisti; incerta et occulta sapientie tue manifestasti mihi. Dicit enim post tot collata beneficia, ad talia se non debuisse peruenire peccata. Pag. 171.

Argumentum comparationis a minori ad maius: Sicut ceruus desiderat ad fontes aquarum, ita desiderat anima mea ad te, Deus. Ceruo enim homo noscitur hic assimilatus. Pag. 141.

Argumentum a coniugatis: Deficientes ut fumus deficient. Hec enim uerba ex seipsis nascuntur, et orta ab uno, sibi consona similitudine deriuantur. Pag. 124 et 169.

 Argumentum a consequentibus dicitur, quando illud quod premittitur sequenti dictione firmatur: Saluum me fac, Domine, quoniam defecit sanctus; quoniam diminute sunt ueritates a filiis hominum. Pag. 45, 96 et 172.

Argumentum ex contrariis: Non sedi in concilio uanitatis, et cum iniqua gerentibus non introibo. Concilium enim uanitatis et congregatio innocentium omnino contraria sunt. Pag. 86, 96 et 111.

Argumentum a dictis et factis maiorum dicitur, quando testimonii pondus grauissima patrum auctoritate firmatur: Deus, auribus nostris audiuimus; patres nostri annuntiauerunt nobis opus quod operatus es in diebus eorum et in diebus antiquis. Pag. 146.

Argumentum ab euentu dicitur, quando ad illud supplicatio tendit, ad quod rei ordinem peruenire cognoscit: Utquid auertis faciem tuam et dexteram tuam de medio sinu tuo in finem? Pag. 251.

Argumentum a genere: Ibi ceciderunt omnes qui operantur iniquitatem. Genus est enim superbia, unde  omnia uitia exorta noscuntur. Pag. 120.

Argumentum ab ingenio dicitur, quando non per ignorantiam, sed malitiosa uoluntate peccatur: Noluit intelligere ut bene ageret. Pag. 119.

Argumentum a laude rei lese dicitur, ut tanto plus hostibus cresceret inuidia, quanto loca sancta fuerant eorum presumptione uastanda: Liberasti uirgam hereditatis tue, montis Sion in quo habitasti. Pag. 249 et 316.

Argumentum quod dicitur a necessitate, quando cause grauissime premittuntur, ut ad confessionem proficuam correctus animus adducatur: Conuersus sum in erumna, dum confringitur mihi spina. Pag. 104 et 129.

Argumentum quod dicitur a necessario: Nisi Dominus edificauerit domum, in uanum laborauerunt edificantes eam. Necessaria quippe est Domini edificatio,  sine quo nichil boni ad culmen perfectionis adducitur. Pag. 442.

Argumentum quod dicitur notatio, cum ex uerbi positione elicitur similitudo sermonis: Tentauerunt me, et deriserunt derisu. Pag. 116.

Argumentum a pari: Dies diei eructat uerbum, et nox nocti indicat scientiam. Pag. 65.

Argumentum a parte maiore: Et secundum multitudinem miserationum tuarum, dele iniquitatem meam. Multo enim maior est misericordia Domini, quamuis peccata nostra uideantur ingentia. Pag. 170.

Argumentum quod dicitur a persona: Hic accipiet benedictionem a Domino, et misericordiam a Deo salutari suo. Meritum beneficii per magnitudinem uoluit concedentis agnosci. Pag. 81.

Argumentum a persona extrinsecus attributa, quando quis aut de improbis amicis arguitur, aut de bonorum coniunctione laudatur: Et cum electo electus eris, et cum peruerso subuerteris. Pag. 61.

 Argumentum quod dicitur a rebus ipsis, quando et aduersarios corruisse dicimus, et nos erectos esse testamur: Ipsi obligati sunt et ceciderunt; nos autem surreximus et erecti sumus. Pag. 68.

Argumentum a tempore: Tu exsurgens misereberis Sion: quia uenit tempus miserendi. Pag. 340.

Argumentum quod dicitur a tormentis, quando per tot mala nequaquam fidelium animus potuit immutari: Hec omnia uenerunt super nos, et obliti non sumus te, et inique non egimus in testamento tuo. Pag. 148.

Argumentum nimis accommodum, quando pro aliquo detestabili ponitur persona gratiosa: Ne auertatur humilis factus confusus: pauper et inops laudabunt nomen tuum. Pag. 253.

, asteismos, id est urbana dictio, uenustatis et facetie causa composita: Dominus regnauit, irascantur populi. Quod non ad exhortationem, sed ad derisionem uidetur potius pertinere. Pag. 329.

 , auxesis, id est augmentum, que fit quando addendo quedam nomina per membra singula, rerum augmenta congeminat: Tu autem, Domine, susceptor meus es, gloria mea, et exaltans caput meum. Pag. 20, 66 et 272.



B

, brachilogia, id est breuis locutio, cum plura paucis complectimur: Non accipiam de domo tua uitulos, neque de gregibus tuis hircos. Per hunc uersum et alios duos qui sequuntur, breuiter enumerat que se respuere profitetur. Pag. 166.



C

, cacozelon, id est mala affectatio, quoties ingenium iudicio caret, et spe boni fallitur precipitata uelocitas: Et concupierunt concupiscentiam in deserto, et tentauerunt Deum in siccitate. Pag.  362.

, catachresis, que recte dicitur abusio, que rebus nomen commodat alienum: Exsurge, quare obdormis, Domine? Non enim Deo conuenit exsurgere, qui nunquam noscitur posse dormire. Pag. 149.

, characterismus, id est informatio aut descriptio, quando aliquis aut per formam describitur, aut per actus proprios indicatur: Polluuntur uie eius , auferuntur iudicia tua a facie eius: omnium inimicorum suorum dominabitur. Pag. 40.

, climax, id est gradatio, quando positis quibusdam gradibus, siue in laudibus, siue in uituperatione semper accrescit: Pronuntiabunt et loquentur iniquitatem, loquentur omnes qui operantur iniustitiam. Pag. 316.

, id est communicatio consilii; quod fit frequenter, quando aut cum aduersariis, aut cum  adiutoribus uerba miscemus: In Domino confido: quomodo dicitis anime mee: Transmigra in montem sicut passer? Pag. 43.

, id est a communi, quando dicta superius ad inferiora respondent: Letamini in Domino et exsultate, iusti, et gloriamini, omnes recti corde. Hic iungendum est in Domino gloriamini. Pag. 105.

Concessio est, cum reus non id quod fecit, aliqua concertatione defendit; sed, ut ignoscatur, postulat absolute: Miserere mei, Deus, secundum magnam, etc. Pag. 169 et 103.



D

Definitio substantialis est illa supra quam genus potest inueniri. Filius meus es tu; Ego hodie genui te. Pag. 18.

Secunda species definitionis, , id est notio nuncupatur. Hec unamquamque rem per id  quod agit, non per id quod est, conatur ostendere: Beatus uir cuius est nomen Domini spes eius. Pag. 136.

Tertia species definitionis , id est qualitatiua. Hec dicendo quid quale sit hoc unde agitur, quid sit euidenter ostendit: Tu autem in sancto habitas, laus Isrel. Pag. 72 et 107.

Quinta species definitionis quam Greci , Latine ad uerbum dicimus, quoties unamquamque rem uerbis singulis, quid sit, ostendimus: Quoniam rectus est sermo Domini. Una enim parte orationis definitum est quid sit sermo Domini, hoc est, rectus. Pag. 107 et 154.

Septima species definitionis, quam Greci , Latini per translationem dicunt, fit cum rem aliquam sub breui preconio, que sit ostendimus: Lex Domini irreprehensibilis, conuertens animas. Pag. 65.

Octaua species definitionis, que Grece dicitur , Latine per priuantiam  contrarii eius, quod definitur: Non est similis tibi in diis, Domine; et non est secundum opera tua. Pag. 291.

Nona species definitionis, quam Greci , Latini per quamdam imaginationem dicunt, quando nominata matre uel patre ad intelligentiam indiuidue persone sensus noster adducitur: Defecerunt laudes Dauid filii Iesse. In titulo Psal. LXXII, pag. 244.

Decima species definitionis est quam Greci , Latini ueluti appellant, quando talis est alicuius rei complexio, ut non tantum uni rei, de qua dicitur, sed et aliis applicari posse uideatur: Homo cum in honore esset non intellexit. Homo enim et pro diabolo ponitur. Pag. 162.

Duodecima species definitionis est quam Greci , Latini per laudem dicunt: Opera manuum eius ueritas et iudicium: fidelia omnia mandata eius. Pulcherrimis uariisque sententiis in hoc et sequenti  uersu laudes Domini describuntur. Pag. 381, 383 et 462.

Decima tertia species definitionis est quam Greci , Latini iuxta rationem dicunt; que tunc exoritur, quando maioris rei nomine res definitur inferior. Ego dixi: Dii estis, et filii Excelsi omnes. Hic homines dicuntur dii, et filii Dei. Pag. 282.

Decima quarta species definitionis est quam Greci , Latini ad aliquid uocant, quoties unum nomen sic dicitur, ut aliud ex eo intelligi posse uideatur: Ipse inuocabit me: Pater meus es tu; Deus meus et susceptor salutis mee. Pag. 302.

, diaphoresis: Mutuatur peccator et non soluet; iustus autem miseretur et commodat. Per hanc figuram fit differentia personarum inter iustum et impium. Pag. 124.

, diaporesis, id est dubitatio, cum habemus ambiguum, si possit inuenire quod queritur:  Si iniquitates obseruaueris, Domine: Domine, quis sustinebit?

, diatyposis, id est expressio, per quam figuram rebus personisue subiectis, et forme ipse, et habitus exprimuntur: Conturbatus est in ira oculus meus, anima mea, et uenter meus. Pag. 99.



E

, eclipsis, id est defectus, quoties uerbum suspenditur, ut uiuacius inquiratur: Memento uerbi tui seruo tuo. Seruo tuo, subaudiendum, imple promissum: quia si uelis sine aliqua adiectione superioribus aptare quod dictum est, uerba sibi nequeunt conuenire. Pag. 406.

, emphasis, id est exaggeratio, quando rem aliquam multis in unum collectis doloribus allegamus, ut beneuolentiam iudicis enumeratis calamitatibus impetremus: Nunc autem repulisti et confudisti  nos; et non egredieris, Deus, in uirtutibus nostris. Auertisti nos retrorsum, etc. Pag. 147.

, energia, id est imaginatio, que actum rei incorporeis oculis subministrat: Magnificate Dominum mecum, et exaltemus nomen eius in inuicem. Pag. 110 et 257.

, epanalepsis, id est uerbi in principio uersus positi, in eiusdem fine repetitio: Deus, quis similis erit tibi? Ne taceas, neque compescaris, Deus. Pag. 283.

, epanados, id est repetitio rerum que iunctim ducte sunt: Quid est tibi, mare, quod fugisti; et tu, Iordanis, quare conuersus es retrorsum? Pag. 386.

, enthymema, id est mentis conceptio. Syllogismus est constans ex una propositione et conclusione: Quoniam rex sperauit in Domino, et in misericordia Altissimi non commouebitur. Iste taliter explicatur: Omnis sperans in Domino exsultabit et  letabitur in misericordia eius. Ego igitur exsultabo et letabor in misericordia eius. Pag. 7.

, epembasis, id est iteratio, quoties per singula commata ad decorem maximum uerba geminantur: Multi insurgunt aduersum me; multi dicunt anime mee. Pag. 20 et 73.

, epexegesis, id est explanatio dicti superioris: Domine Deus meus, si feci istud; si est iniquitas in manibus meis. Pag. 31, 70 et 97.

, epexergasia, que fit quoties uni cause duas probationes apponimus: Quoniam peccatores peribunt; inimici autem Domini mox honorificati fuerint et exaltati, deficientes ut fumus deficient. Pag. 124.

, epichirema, id est exsecutio uel approbatio: Dominus illuminatio mea et salus mea, quem timebo? etc. Hoc argumento utimur, quoties rem de qua agitur, per exemplum aliquod probare contendimus. Pag. 88 et 134.

, epidiorthosis, id est superioris rei  correctio: Adiutor meus, non mouebor amplius. Pag. 203.

, epimone, id est repetitio crebra sententie, que siue in laudibus, siue in uituperationibus decenter adhibita, magnam uim exaggerationis accumulat: Usquequo, Domine, obliuisceris me in finem? Usquequo exaltabitur inimicus meus super me? Pag. 47 et 93.

, epiphonema, id est acclamatio que post narratas res breuiter cum acclamatione prorumpit, post omnia desinens in exaggeratissimam summitatem: Et ut inhabitem in domo Domini in longitudinem dierum. Pag. 80 et 102.

, epitrochasmos, id est dicti rotatio, cum succincte ea que sunt effusius dicenda perstringit: Dominus regit me, et nichil mihi deerit, etc. Pag. 80 et 233.

, epizeuxis, id est coniunctio, quando sine aliqua interpositione in uno uersu uerba geminantur:  Dies diei eructat uerbum, et nox nocti indicat scientiam. Pag. 59 et 117.

, erotema, id est interrogatio: Quare fremuerunt gentes, et populi meditati sunt inania? Pag. 16 et 51.

, erotesis, id est interrogatio, quando ad exercitationem suam aliquis proponit sibi, que ipse respondet: In quo corrigit iuuenior uiam suam? in custodiendo sermones tuos. Pag. 399 et 430.

. ethopeia, quoties datur locutio certe persone: Conserua me, Domine, quoniam speraui in te. Persona est enim hic Domini Saluatoris. Pag. 52 et 234.

, etymologia, est oratio breuis per certas assonationes ostendens ex quo nomine id quod queritur, uenerit nomen. Pag. 12.

, exallage, id est permutatio uel immutatio, quoties contra consuetudinem aut genus commutatur, aut casus: Annuntiaui et locutus sum: multiplicati sunt super numerum. Pag. 136, 17, 61 et  173.

, exergasia, quoties aliquid breuiter proponitur, et subtiliter ac latius explicatur: Dilatans exsultationes uniuerse terre mons Sion, latera aquilonis ciuitas Regis magni. Pag. 159.

, exetasmos, id est exquisitio, cum res complures diuisas cum interrogatione exquirentes, singulis que conueniunt applicamus: Quis ascendet in montem Domini? aut quis stabit in loco sancto eius? Pag. 81.



H

, hirmos, id est conuenientia, que fit quando series orationis tenorem suum usque ad ultimum seruat: Deus, in nomine tuo saluum me fac, et in uirtute tua libera me. Pag. 181 et 392.

 . Homeoteleuton fit quando similibus litteris dictiones plurime terminantur: Remisisti iniquitatem plebis tue, operuisti omnia peccata eorum. Pag. 288 et 302.

. Homeosis est figura per quam minus note rei ex similitudine eius, que magis nota est, demonstratio declaratur: Ecce oculi seruorum in manibus dominorum suorum. Et sicut oculi ancille, etc. Pag. 435.

. Homeoptoton fit quando in similes sonos exeunt uerba diuersa: Iubilate Deo, omnis terra; cantate, et exsultate, et psallite. Pag. 327.

, hypallage, id est permutatio, quoties in alium intellectum uerba que dicta sunt transferuntur: Dominus de celo prospexit super filios hominum, ut uideat si est intelligens aut requirens Deum. uideat, id est uideri faciat. Pag. 49 et 179.

, hyperbaton, id est suspensus ordo uerborum, quoties ordo uerborum longius explicatur: Quoniam qui nequiter agunt exterminabuntur. Pendet  autem uersus iste de superioribus, unde dicit: Ne emulatus fueris eum qui prosperatur in uia sua. Pag. 122 et 153.

. Hyperbole est figura per quam solent aliqua in magnitudinem exaggerationis extendi. Lacrymis stratum meum rigabo. Pag. 29 et 421.

, hyperthesis, id est superlatio, cum aliquam rem opinione omnium notam, sententia nostra exsuperare contendimus: Et ascendit super cherubim et uolauit: uolauit super pennas uentorum. Pag. 59 et 172.

, hypexeresis, id est exceptio: Fiant dies eius pauci, et episcopatum eius accipiat alter. Pag. 373.

. Hypozeuxis est quando diuersa uerba singulis apta clausulis apponuntur: Beatus uir qui non abiit in consilio impiorum, et in uia peccatorum non stetit, et in cathedra pestilentie non sedit. Pag. 13 et 484.



I


, icon, id est imaginatio: Custodi me, Domine, ut pupillam oculi. Per hanc figuram pupille oculi se Dominus comparauit. Pag. 56.

, idea, id est species, et fit cum speciem rei future uelut oculis offerentes, motum animi concitamus: Sedes super thronum, qui iudicas equitatem. Pag. 37 et 59.

, ironia, id est irrisio, quoties aliquid quod sub laude dicitur, intellectum uituperationis habere monstratur: Sperauit in Domino, eripiat eum: saluum faciat eum, quoniam uult eum. Pag. 73 et 91.

, ison, id est equalitas, quando res alique parilitate similes, adhibita laude uel detractione, iunguntur: Iustus ut palma florebit, ut cedrus Libani multiplicabitur. Pag. 313.



L

 , leptologia, id est subtilis locutio, quando res singule minutatim ac subtiliter indicantur: Dilexisti malitiam super benignitatem: iniquitatem magis quam loqui ueritatem. Pag. 177.



M

, metabole, id est iteratio unius rei sub uarietate uerborum: uerba mea auribus percipe, Domine: intellige clamorem meum. Intende uoci orationis mee, Rex meus et Deus meus. Pag. 24 et 229.

, metaphora, id est translatio, cum mutatur nomen aut uerbum ex eo loco ubi proprium est, in eum in quo aut proprium deest, aut translatum proprio melius est: uerumtamen in diluuio aquarum multarum, ad eum non approximabunt. Pag. 104 et 493.

, metastasis, id est translatio, dum culpam  nostram in alium transferre contendimus: Non declines cor meum in uerba mala, ad excusandas excusationes in peccatis. Pag. 477.

, metonymia, id est transnominatio, quoties intellectum rei diuersis modis uerbis alienis et translatitiis indicamus: Qui habitat in celis irridebit eos, et Dominus subsannabit eos. Pag. 171 et 42.

, mythopeia, quando aliquis introducitur loquens. Pag. 21. Introducitur Ecclesia loquens: Cum inuocarem, etc.

, metriasmos, id est mediocritas, quoties rem magnam mediocri relatione proferimus: Qui uidebant me foras fugerunt a me: excidi tanquam mortuus a corde. Pag. 100 et 116.



P

, parabola, id est similitudo, quando illud quod intelligi uolumus, per comparationes aliquas  indicamus: Aperiam in parabolis os meum. Pag. 263.

, parabole, id est comparatio, quando sibi genus dissimile in aliqua communione sociatur: Et erit tanquam lignum quod plantatum est secus decursus aquarum. Pag. 13, 56 et 219.

, paradigma est narratio per exempla hortans aliquem, aut deterrens: Non sic impii, non sic. Pag. 14 et 112.

, paradoxon, quando exitus inopinatus uel non exspectatus ingeritur: uerumtamen oculis tuis considerabis, et retributionem peccatorum uidebis: quoniam tu es, Domine, spes mea. Pag. 310.

, paraprosdocia, id est inopinatus exitus, cum aliud exponitur, et aliud explicatur: Deus meus, impollute uie eius. Pag: 62 et 287.

, parenthesis, id est interpositio, quando in sensu medio recipit uerba quedam que ordinem sententie uidentur posse diuidere. Opera hominum,  propter uerba labiorum tuorum ego custodiui uias duras. Pag. 55.

, parison, id est equatio sententie, quando due res e diuerso ponuntur, sed una magis eligitur: Quia melior est dies una in atriis tuis super millia. Pag. 287 et 312. Item quoties bona uel mala coniunctim membris dissimilibus alligamus: Quia spiritus pertransiuit in eo, et non subsistet, et non cognoscet amplius locum suum. Pag. 345 et 367.

, paremia: Ego dixi in excessu mentis mee: Omnis homo mendax. Pag. 391.

, paronomasia, id est denominatio que similitudine sermonis concitat audientis affectum: Misericors et miserator Dominus; patiens et multum misericors. Pag. 344 et 408.

Percunctatio est figura que alterius persone non patitur exspectare responsum: Peccatori autem dixit Deus: Quare tu enarras iustitias meas, et assumis testamentum meum per os tuum? Pag. 167.

, periphrasis, id est per circuitum: Et  dominabitur a mari usque ad mare, et a flumine usque ad terminos orbis terre. Pag. 241 et 385.

Phantasia est quoties in concipiendis futuris uisionibus animus perducitur audientis: Sedet in insidiis  cum diuitibus in occultis, ut interficiat innocentem. Pag. 41.

et , peusis et apocrisis, id est percunctatio, ubi et interrogatio fit, et responsio parata subsequitur: Quid est homo, quod memor es eius; aut filius hominis, quoniam uisitas eum? Pag. 35 et 161.

. Pleonasmos fit quando aliquid superfluum ponitur: Incenderunt igni sanctuarium tuum. In Scripturis diuinis hec figura non conuenit, ubi totum utile, totum necessarium, totumque perfectum est. Pag. 250 et 478.

Polysyndeton est coniunctionis uel alicuius uerbi frequens iteratio: Dominus conseruet eum, et uiuificet eum, et beatum faciat eum, et emundet  in terra animam eius, et non tradat eum in manus inimici eius. Pag. 139 et 283.

, proanaphonesis, id est exclamatio, quoties inter alia que loquimur, subito ad Deum uerba conuertimus: ueniat mors super eos, et descendant in infernum uiuentes, quoniam nequitie in hospitiis eorum. Ego autem ad Deum clamaui, et Dominus exaudiuit me. Pag. 184 et 197.

, procatalepsis, id est preoccupatio: Quoniam iniquitatem meam ego agnosco, et peccatum meum contra me est semper. Hic enim quasi iam in uenturo iudicio constitutus, delictorum suorum aspectus teterrimus pertimescit. Pag. 170.

. Prolepsis, id est preoccupatio: Exaudiat te Dominus in die tribulationis. Propheta studio magne caritatis accensus optat Ecclesie catholice prouenire que longo post tempore fieri posse cernebat. Pag. 67, 74 et 92.

, prosopopeta, quoties inanimatis  rebus uerba tribuuntur: Eleuauerunt flumina, Domine: eleuauerunt flumina uoces suas, a uocibus aquarum multarum. Pag. 314.

. Prothesios parallage fit cum altera propositio pro altera ponitur: Fortitudinem meam ad te custodiam. Ad hic pro per ponitur. Pag. 196.



S

, sarcasmos, quasi usque ad pulpas penetrans hostilis irrisio: Et dixerunt: Non uidebit Dominus, nec intelliget Deus Iacob. Pag. 316 et 460.

. Sardismos est figura que semper linguarum permixtione formatur: Propterea memor ero tui de terra Iordanis et Hermoniim, a monte modico. Abyssus abyssum inuocat in uoce cataractarum tuarum. Pag. 183 et 199.

, schesis onomaton, id est multitudo  nominum coniunctorum diuersis uerbis unam rem significantium: Peccauimus cum patribus nostris, iniuste egimus, iniquitatem fecimus. Pag. 360.

, somatopeia, id est corporis attributio, quoties rebus incorporeis corpora tribuuntur: Misericordia et ueritas obuiauerunt sibi; iustitia et pax complexe sunt se. Pag. 289.

. Syllepsis est quoties casus discrepantes in unam significantiam congregamus: Domine Dominus noster, quam admirabile est nomen tuum in uniuersa terra! Domine casus uocatiuus, contra usum illi Dominus, qui est nominatiuus, uidetur adiunctus. Pag. 34.

Syllogismus categoricus. Omnis iustus letatur in Domino; omnis qui letatur in Domino recto corde est: omnis igitur iustus recto corde est. Letamini in Domino et exsultate, iusti; et gloriamini omnes recti corde. Pag. 105.

Syllogismus quinquepartitus uel oratorius. Propositio est enim: Quare tristis es, anima mea, et quare  conturbas me? Spera in Domino, quoniam confitebor illi salutare uultus mei. Probatio propositionis quatuor uersibus qui sequuntur procul dubio continetur adiuncta. Deinde prouenit assumptio: Dicam Deo, Susceptor meus es, quare me oblitus es? quare me repulisti, et quare tristis incedo, dum affligit me inimicus? Sequitur duobus aliis uersibus probatio assumptionis. Infertur postremum sub repetitione primi uersus, propositi syllogismi decora conclusio: Quare tristis es, anima mea, etc. Pag. 144.

Syllogismus enthymematicus. uide enthymema.

, synathresmos, id est congregatio, quoties plurime res in unum, et multa crimina alligantur: Saluum me fac, Domine, quoniam defecit sanctus, quoniam diminute sunt ueritates a filiis hominum. Pag. 45 et 78.

, syncrisis, id est comparatio, dum comparatione quadam iustiorem causam nostram, quam  aduersarii demonstramus: Hi in curribus, et hi in equis; nos autem in nomine Domini Dei nostri magnificabimur. Pag. 68 et 87.

 , synchoresis, id est concessio, quoties aliqua importune desiderantibus conceduntur, que ad utilitatem eorum pertinere non possunt: Et manducauerunt, et saturati sunt nimis: et desiderium eorum attulit eis. Pag. 267.

, syndyasmos, syndesmos, uel, ut mss., syndicasmos, id est collatio, quando sibi aut persone aut cause siue ex contrario, siue ex simili comparantur: Eloquia Domini eloquia casta. Hic eloquia diuina laudantur: superius uero sermo humanus arguitur. Pag. 46 et 178.

. Synecdoche est figura que significat a toto partem: Confitebor tibi, Domine, in toto corde meo; narrabo omnia mirabilia tua. Pag. 37 et 73. Item significat a parte totum: Exaudi orationem meam: ad te omnis caro ueniet. Pag. 211 et 230. Item, cum per id quod sequitur possumus intelligere quod precedit. Pag. 71.



T


, tapinosis, id est humiliatio, quoties magnitudo mirabilis rebus humillimis comparatur: Ego autem sum uermis et non homo, opprobrium hominum et abiectio plebis. Pag. 73 et 129. Item quando cuiuslibet rei magnitudo minuitur in exiguam paruitatem: Quoniam mille anni ante oculos tuos tanquam dies hesterna que preteriit, et sicut custodia in nocte. Pag. 306 et 339.

, tautologia, id est eiusdem sermonis iteratio. Desiderium anime eius tribuisti ei. Desiderium eius anime fuit, sicut in Euangelio dicit: Desiderio desideraui manducare uobiscum hoc pascha . Pag. 69 et 218.



Z

, zeugma, id est coniunctio, quando multa  pendentia aut uno uerbo, aut una sententia concluduntur: Qui facit hec, non mouebitur in eternum. Pag. 52.





M. AURELII CASSIODORI DE ANIMA. 



PRAEFATIO.

627 Cum iam suscepti operis optato fine gauderem, meque duodecim uoluminibus iactatum, quietis [ms. B. Maria de Noa, quietus] portus exciperet, ubi etsi non laudatus, certe liberatus adueneram, amicorum me suaue collegium in salum rursus cogitationis  expressit, postulans ut aliqua que tam in libris sacris, quam in secularibus abstrusa compereram, de anime substantia, uel de eius uirtutibus aperirem, cui datum est tam ingentium [ms. Iuret., ingentia] rerum secreta reserare: addens nimis ineptum esse, si eam, per quam plura cognoscimus, quasi a nobis alienam ignorare patiamur, dum ad omnia sit utile nosse qua sapimus. Nulla enim peregrina res est de sensu proprio loqui, quando sibi natura interrogata respondet; nec longe tendit, ut se inuenire preualeat; nobiscum semper est ipsa quam querimus, adest, tractat, loquitur, et  inter ista nescitur.

 Proinde nota esse debet, que sibi presto est: quia tunc magis ante se ponitur, cum subtilius de ipsa tractatur. Nam dum a sapientibus preceptum sit ut cognoscamus nosmetipsos, quemadmodum sustineri potest, si nos habemus incognitos? Cupimus enim  nosse planetarum celo contrarios cursus, signorum consentaneum lapsum. Sunt enim ex eis alia manentia, motuque carentia, alia uero que mobili semper rotatione uertuntur, nec ullis temporibus conquiescunt. Hec ut mundani doctores exquirere tentauerunt, harmonicis delectationibus inestimabili modulatione uoluuntur. Quorum tinnitus atque concentus adunatus efficit dulcisonum melos.

Desideramus etiam comprehendere altitudinem etheris, mensuram telluris, nubigeras pluuias, siue grandinis procellas, tremorem stabilium terrarum, naturam uagantium uentorum, profunditatem inconstantis maris, potestates uirentium herbarum, quatuor  elementorum per omne corpus dissociatas complexiones, et ferendum est ipsam se scire non posse, cui superne datum est tanta discutere? Non enim aliquid contentione [ed. contentiose] querimus, sed res profundissimas modestissime nosse desideramus. Discamus ergo primum, quare anima dicatur; deinde, qualis sit eius definitio. Tertio, que sit eius qualitas substantialis. Quarto, si formam aliquam habere credenda est. Quinto, quas uirtutes habeat morales, quas Greci uocant, ad decus eius et gloriam contributas. Sexto, que illi sint uirtutes naturales, ad substantiam scilicet corporis continendam. Septimo, de origine anime disseratur. Octauo, cum sit per omnia membra diffusa, ubi potius insidere credenda est. Nono, de corporis ipsius forma et compositione noscamus.  Decimo, quas proprietates habeat anima peccatorum, per competentia nobis signa declaretur. Undecimo, qua noscantur discretione, iustorum; quatenus quas oculis istis uidere non possumus, per indicia probabilia colligamus. Duodecimo, in resurrectione, quam uere sapiens credit, quid de singulis fieri sentiatur, maxime desideramus agnoscere; quatenus fragilia corda mortalium ad diuinitus promissa desideria concitentur. Hec nobis . Quocirca illud mihi accidit Prothei, qui quod uoluntate non eligebat pandere, constrictus uinculis cogebatur absoluere. Hoc tamen inde tolerabile  uisum est, quia de tali re urgebar dicere; que si  ueraciter exprimatur, et audientem merito recreat, et sensum bene persuadentis illuminat. Quapropter antequam rem ingrediar expetitam, oportet prius nominum similitudines, quasi ramos obuiantes abscidere, ne semitam disputationis nostre uocabulorum consonantium silua umbrosis imaginibus uideatur intexere.



CAPUT PRIMUM. Quare anima dicatur.

Anima igitur hominis proprie dicitur, non etiam pecudum, quia illorum uita in sanguine tantum noscitur constituta. Hec uero quoniam immortalis est, anima recte appellatur, quasi , id est a sanguine longe discreta: quia et post mortem corporis perfectam  eius constat esse substantiam, sicut in subsequentibus suo loco declarabitur. Alii uero appellatam animam dicunt, eo quod animet substantiam corporis sui atque uiuificet. Animus uero dicitur , id est a uento, eo quod uelocissime cogitatio eius ad similitudinem uenti motu celeri peruagatur. Fit autem ex appetitu anime pro desiderii eius qualitate commotus. Mens autem dicitur , id est a luna [c 1Kb] ; que licet uaria uicissitudine commutetur, quadam se tamen in id quod fuit, perfecta nouitate restituit. Modo enim tribulationibus attenuata, quasi probatur obscura; modo iterum in uigorem naturalem letitia commeante reparatur.

Spiritus itaque triplici modo dicitur. Appellatur enim ueraciter et proprie spiritus Deus: nullius indigens,  ipse uero a creaturis omnibus indigetur; inspirans quod [ed., quo] uult, et dispensans omnia prout uult; complens uniuersa, totus in toto, immobilis loco, et uolubilitate [mss., uoluntate] eternus, cunctaque que summa sunt singulariter potens. uocamus et spiritum substantiam tenuem nobisque inuisibilem, creatam, immortalem, quantum illi utiliter datum est, ualentem. Tertio spiritum dicimus per totum corpus emissum atque receptum, per quem uita mortalium flatu necessario continetur, nec aliquando otium capiens, iugi mobilitate reparatur.

Atque ideo sciendum est animum et mentem proprie animam non uocari; sed quia res iste in anima excellunt, interdum per licentiam sic dicuntur. Nec  pro anima utique spiritus distincte ponitur, quia hoc illi nomen est commune cum ceteris, id est, angelis, potestatibus eris, et quecunque spiritu continentur. Nec iste spiritus ueraciter potest dici anima, qui eris alternatione [ms. S. Aud., altercatione] resoluitur, quando cum pecoribus illi res ista communis est. Restat ut segregatim atque significanter anima hominis dicatur spiritalis substantia, que nullatenus sanguinis effusione consumitur. Nunc de ipsius anime substantia liberius disseramus, quia eam a similitudine nominum necessaria separatione discreuimus. Quapropter  imprimis pregnantem [a 1Kb] [ed., primatem] rerum definitionem cautissima deliberatione formemus; ut consequentia, que inde potuerint nasci, fide generis [ed., genitoris] sui facillime uideantur agnosci.



CAPUT II. De definitione anime.

Magistri secularium litterarum aiunt animam esse substantiam simplicem, speciem naturalem, distantem a materia corporis sui, organum membrorum, et uirtutem uite habentem. Anima autem hominis, ut ueracium doctorum consentit auctoritas, est a Deo creata, spiritalis propriaque substantia, sui corporis uiuificatrix, rationabilis quidem et immortalis, sed in bonum malumque conuertibilis. Edita [ed., Editum]  est quasi parturiale ouum, ubi uita future auis, pennarumque grata uarietas continentur. Nunc aperiatur in partes, quia hominum consuetudo est facilius discere [ms. S. Aud., dicere] que diuisa possunt euidentius elucere.

A Deo fieri, uel factas hominum animas prudentium nullus ignorat. Quando omne quod existit aut Creator est, aut creatura. Creatrix igitur nulla creata potest esse substantia: quoniam ut ipsa subsistat, indiget Deo, et dare non potest alteri subsistentiam [ms. S. Aud., substantiam], quam tantum ut haberet, accepit. Superest ut eam uerissime a Diuinitate conditam esse fateamur, que sola creare potest mortalia et immortalia. Euidenter enim legitur in Salomone: Et reuertatur puluis in terram sicut erat, et  spiritus reuertatur ad Deum, qui dedit eum . Et alibi: Omnem flatum ego feci .

Hanc proinde spiritualem [ed., specialem] substantiam probabilis et absoluta ratio confitetur: quia dum omnia corporalia tribus nouerimus lineis contineri, longitudine, latitudine, profunditate, nichil tale probatur in anima reperiri. Deinde quod corpori sociata, quamuis ipsius mole pregrauetur, opiniones rerum sollicita curiositate perpendit, celestia profunde cogitat, naturalia subtili indagatione inuestigat, et de ipso quoque Conditore suo ardua nosse desiderat. Quod 629 si esset corporalis, cogitationibus suis spiritalia nec cerneret utique, nec uideret. Cesset ergo de eius corporalitate suspicio, quando et definitionem corporis a se omnibus modis reddit alienam,  et tales causas exquirit, ad quas solus sublimis spiritus peruenire contendit. Hinc est quod et scripturis sanctis iustissime commonetur, omnia mundi istius uisualia contemnere: quoniam ipsa incorporea est, ut merito ad spiritalia tendat, quibus se similem cognoscit esse formatam. Propria est utique illi substantia, quando nullus spiritus alter carnem suscipit, ut eius passionibus aut condoleat, aut letetur.

Illa autem, quomodo diximus, sui corporis uiuificatrix est: quia mox ut data fuerit, ineffabili conditione diligit carnem suam [ed., carcerem suum amat], propter quod libera esse non potest, quia doloribus  eius uehementer afficitur; formidat interitum [ms. Aud., mori], que non potest mori; et sic est ad corporis sui casus trepida, ut ipsam magis sustinere credas extrema, que non potest deficere per naturam. Saluberrima quoque carnis temperatione perfruitur, oculorum speculatione depascitur, sonoris delectatur auditibus, suauissimis iucundatur odoribus, necessaria gustus epulatione delinitur; et licet his rebus nullatenus ipsa uescatur, subductis tamen talibus, grauissimo merore conficitur; desiderans non sibi naturaliter accommoda, sed adiunctis artubus profutura. Hinc nonnunquam subrepunt [mss., subripiunt] uitia contraria rationi, quando anima dilecto corpori indulgentius remittendo, locum noscitur prebere peccato. uita igitur corporis  suscepte anime presentia est; mors autem, eius probatur abscessus. Sic diem dicimus, lustrante sole, qui cum discesserit, nox uocatur. uiuit ergo corpus anime presidio, et ex ipsa probatur accipere, unde se preualet commouere.

Sed quoniam et hoc quoque ad uite genus de quo loquimur noscitur pertinere, sciendum est, cum se partibus corporis ille uigor ignitus infuderit, materiamque carnalem spiritus uitalis afflauerit, si quod fortasse uulnus acceperit, statim condolet, quia ubique substantialiter inserta est. Quod si uirtus eius tantum esset, calorque corpus uegetaret [b 1Kb] , incisum digitum non poterat condolere; sicut nec sol probatur quidquam sentire, si eius radios secare tentaueris. Tota ergo est in partibus suis, nec alibi  maior, alibi minor est: sed [ms. Aud, nec] alicubi intensius, alicubi remissius, ubique tamen uitali intensione porrigitur. Colligit se in unum atque copulat; membra sua non sinit defluere uel contabescere, que uitali uigore custodit; alimenta competentia ubique dispergit, congruentiam in eis modumque conseruans. Mirum preterea uidetur rem incorpoream membris solidissimis colligatam, et sic distantes naturas in unam conuenientiam fuisse perductas, ut nec anima se possit segregare cum uelit, nec retinere, cum iussionem Creatoris agnouerit. Clausa illi sunt uniuersa, cum precipitur insidere; aperta redduntur omnia, cum iubetur exire. Nam si acerbus dolor uulneris infligatur, sine auctoris imperio non amittitur, sicut nec sine ipsius munere  custoditur. Hinc est quod frequenter grauiter uulneratos uidemus euadere, et rursus leuibus occasionibus interire.

Rationem uero homini inesse quis dubitet? quando diuina tractat, humana sapit, artibus docetur egregiis, disciplinis eruditur eximiis; et hinc cetera animalia decenter excellit, quod eum ratio decora componit.

Rationem uero dico animi probabilem motum, qui per ea que conceduntur atque nota sunt, ad aliquod ignotum ducitur, perueniens ad ueritatis arcanum. Hec coniecturis atque argumentis ad illud properare  cupit, quod in rerum natura esse cognoscit. Ipsa enim uera, et pura, et certa ratio dicenda est, que ab omni imagine falsitatis redditur aliena. Datum est ergo illi cogitationes suas quodammodo apprehendere, et per obsequium lingue uolubili motione [mss., mutatione] disserere. In corpore posita anima, quam multa uidet non a se egrediens! Quam diuersa circumspicit! Ubique quasi distenditur, et anime fieri discessio non probatur: mouetur, erigitur, fluctuari cognoscitur, et in seipsa tanquam in magno currens spatio, peruagatur. Hec non exit ad causas, sed tractatibus [ed., tractibus] suis sibi representat quod sua cogitatione respiciat: modo quod oculis uidit carnalibus, modo quod phantastica imaginatione concepit. Cogitat plane singillatim, sicut et loquitur;  per ordinem sensus nichil perficit [ed., proficit], cum se diuersitate confundit: quia Diuinitatis est proprium multa disponere, et omnia simul modulis competentibus explicare.

Rationis itaque largitate dotata, quot bona munere Diuinitatis inuenit! Litterarum formas reperit, diuersarum artium utilitates disciplinasque protulit, ciuitates defensibili muro cinxit, uarii generis amictus [Iur., armenta] eiecit, meliores fructus per industriam exegit, terras transcurrit, abyssos alato [ms. Aud., apto] nauigio, uastos montes in usum uiantium perforauit, portus ad utilitatem nauigantium lunari dispositione conclusit, ornauit pulcherrima fabricarum dispositione tellurem. Quis iam de eius ratione dubitet, quando ab auctore suo illuminata  facit arte conspici, quod debeat sub omni celebritate laudari? Conuenit nunc de eius immortalitate disserere.

Immortales esse animas auctores secularium litterarum multifarie probauerunt, dicentes: Si omne quod uiuificat aliud, in semetipso uiuit, et utique immortale est; anima autem, quoniam uiuificat corpus, in semetipsa uiuit: utique immortalis est. Dicunt etiam: Omnia immortalia simplicia sunt; anima autem non est harmonica, neque constat ex pluribus, sed simplex natura est: anima igitur immortalis est. Iterumque proponunt: Quidquid a contrarietate originali non corrumpitur, immortale iugiter perseuerat; anima igitur, quoniam simplex atque pura est, sine dubio immortalis est.  Adiiciunt quoque: Omne rationale quod seipsum mouet, immortale est; anima autem rationalis seipsam mouet; igitur immortalis est. Nos autem immortales esse animas facile ueridicis lectionibus approbamus. Nam cum eas ad imaginem et similitudinem auctoris sui legamus effectas, quis audeat contra sanctam auctoritatem mortales dicere? ut impudenter potius asseratur eas a Creatoris sui similitudine discrepare. Nam quemadmodum poterat esse imago aut similitudo Dei, si anime hominum mortis termino clauderentur? Ille enim ineffabiliter semper uiuens, ineffabiliter semper manens, perennitatem ipse custodiens, qui omnia continet, omnia disponit, potens est sine dubitatione immortalis immortalia facere, et pro suo modulo uite competentia dare.

 630 Dicet aliquis: Quomodo sum similis Deo, cum immortalia minime creare preualeam? Cui sic per aliquam comparationem respondendum esse iudicamus: Nunquid pictura, que nobis est similis, potest imitari que facimus? Imago enim potest aliquam habere similitudinem. Ceterum hoc non potest implere, quod ueritas. Nam et hinc immortalem debemus agnoscere, quod appetit de immortalitate cogitare; desiderat enim post mortem corporis sui nominis famam relinquere, cupit sine fine laudari; et bona conscientia plus est de futuris attonita, ne a posteris maculetur relata. Hinc est quod inter sublimiores constat auctores, quia quidquid dignitate rationis erigitur, mortis iniuria non premitur. Adde quod ueritas absolute profitetur malis iuge  supplicium, bonis perpetua gaudia se daturam; ut non sit fas cum hesitatione recipi, quod dignatur omnipotens Diuinitas polliceri.

uerum hanc immortalitatem anime, non talem debemus aduertere, que nullam recipiat passionem; est enim mutabilitati obnoxia et meroribus peruia; sed tamen inter queuis tedia uel anxietates continuationis beneficio perseuerat. Singulariter autem immortalis Deus est, singulariter iustus, singulariter potens, singulariter bonus, singulariter sanctus. Quoniam licet ista, uel his similia hominibus uel angelis inesse dicantur, nullatenus tamen ad eius altitudinem reuerende potestatis attingunt. Omnes enim ardue uirtutes in summitate illa plenissime atque perfectissime sunt, que creaturis uniuersis,  ipsius largitate pro suo modulo conceduntur.

Nunc sciendum est hec immortalis anima quemadmodum degere sentiatur. uiuit in se post huius seculi amissionem non reflante spiritu, sicut corpus, sed equali mobilitate, que illi attributa est: pura, subtilis, cita, eterna, uidet, audit, tangit, ac reliquis sensibus efficacius ualet; non iam ex partibus suis hec intelligens, sed omnia spiritualiter [ed., specialiter] ex toto cognoscens. Alioquin absurdum est putare minus posse liberam, quam mole brutissimi corporis ingrauatam. Talia enim intelligere posse non dubium est, et angelos et potestates ereas, uel cetera que sublimi atque immortali substantia constare noscuntur. Reliquum est ut nunc obnoxiam mobilitati currente ordine doceamus. Atque utinam  esset ambiguum, et non facile probaremus, in quam partem frequenter currimus [ed., incurrimus].

Quis autem dubitet, modo nos esse gaudio subleuatos, modo merore deiectos; modo pietate mites, modo indignatione terribiles; nunc ad uirtutes animos erigere, nunc iterum ad uitia declinare? Alia tenaciter assumimus, alia obliuione respuimus; quod nunc placet, post displicet. Bonorum etiam sermonibus edificamur, malorum collocutione destruimur; et quantum proficimus cum rectis, tantum deteriores esse nouimus cum pessimis. Nam si nos unus rigor, unum propositum contineret, nec boni ex malis, nec beati ex improbis mutabilitatis beneficio redderemur. Sed ut causa uarietatis [ms. Aud., ueritatis] huius  euidentius possit agnosci, recordemur  prudentiam non esse nobis immutabilem contributam; et ideo sapimus, cum diuina illuminatione bene gerimus; atque iterum desipimus, cum delictis caligantibus obscuramur [ed., obcecamur]. Affectio enim, que uenit et recedit, semper incerta est. Solus omnipotens Deus est, cui hoc est esse quod sapere, hoc est posse quod uiuere, hoc est uelle quod facere. Et merito, quando uniuersa que uere bona sunt non ad illum ueniunt, sed ab ipso procedunt.

Quapropter hec anima, cuius diximus originem, non intelligenda est pars Dei, ut quidam dementium irreligiosa uoluntate putauerunt, quia conuertibilis est; neque angelorum, quia carni sociabilis est; neque ex ere, neque ex igne, neque ex aqua, neque ex terra,  neque ex eis que mutua complexione iunguntur; sed simplex et propria quedam natura, et ab aliis spiritibus discreta substantia, quam longe subtiliorem ere, et lucidiorem debemus aduertere, quando istum uulgariter intuemur, illam uero conditione carnis aspicere non ualemus. Hanc speciem naturalis mobilitas semper exagitat ad cogitationes suas communiter explicandas. Hinc est quod per quietem remissi, dum materia nobis fuerit solite cogitationis abstracta, necdum intenti ad quotidianas fuerimus solemniter actiones, et res uarias nunc falsis, nunc ueris inspectionibus somniamus. Parum est quod sopitis sensibus uolatica imaginatione deludimur, dum frequenter etiam uigilantes a nostra contemplatione traducimur. Sepe enim cum nos in oratione magna intentione  dirigimus, ludo nescio quo insperatis [ed., inspiratis] subito cogitationibus amouemur; et ita prouenit, ut menti nescio quod aduersum suggeratur, quod dispositum non habemus.

Constat ergo animam in hoc mundo instabili et uariabili uoluntate conuerti, bonarumque rerum esse amissibilem ac receptibilem, nec uno semper uoluntatis sue rigore subsistere, sed etiam contra propositum suum multiplici se conuersione mutare. Nec de illis sumus qui dicunt recolere magis animas [a 1Kb] , quam discere usuales artes et reliquas disciplinas; cum et ad interrogata sint parate, ubi potuerint intellectu perueniente [ed., interueniente] contingere, et noua sic audiant, quasi nichil ex eis ante didicissent. Ecce grauida definitio illa iam feta est, ecce in lucem   que fuerant clausa, proruperunt. Non est quidquam de proposita complexione derelictum, cuius talis est disciplina, ut id quod intendit, ita explicet atque determinet, ut neque minus, neque amplius aliquid dixisse uideatur. Nunc ad substantialem eius qualitatem sollicitis sensibus accedamus, quam interrogationis uestre tertium locum tenere memoramini.



CAPUT III. De qualitate substantiali anime.

Qualitatem itaque substantie huius auctores igneam esse dixerunt, propterea quod mobili semper ardore  uegetetur, et iuncta corpori calore suo membra uiuificet; deinde quod cuncta celestia flammeo referunt uigore constare, non isto fumeo, consumptibili et temporali, sed ex tranquillo, nutritore atque immortali. Hoc neque minuitur, neque crescit; sed in suscepte originis dignitate iugiter perseuerat. Quod ideo finiri nequit, quia nulla ut corpus, aliquot elementorum diuersitate concretum est. Unum enim atque simplex habere nescit aduersum; et ideo semper manet, quoniam in essentia sua non habet litem. Sic immortalia cuncta creata dicuntur, quibus spiritualis est concessa substantia. Nos autem lumen esse potius non improbe dixerimus propter imaginem Dei, quam inter conditiones rerum  decenter accepisse  memoratur. Ipse enim Deus omnipotens solus habet immortalitatem, et lumen habitat inaccessibile , quod supra omnes claritates, uel admirationes sanitas mentis intelligit, sed imago aliquam habet similitudinem. Ceterum hec lumen habere non potest, quod ueritas. Illud autem, quod ineffabile ueneramur [ed., ueremur] arcanum, quod ubique totum et inuisibiliter presens est, Pater, et Filius, et Spiritus sanctus, una essentia et indiscreta maiestas, splendor supra omnes fulgores, gloria super omne preconium, quod mundissima mens et Deo dedita [ed., dicata] potest quidem ex aliqua parte sentire, sed idonee non ualet explicare. Nam quemadmodum fas est de illo sufficienter dici qui creature sensu non potest comprehendi?

 Egrediamur licet pietate nimia modum anime nostre, et immensa religione supra nosmetipsos alta cogitatione sileamus, transeamus etiam potestates celestium creaturarum, profundeque tractemus quis sit qui tam magna una iussione, uno momento fecerit: tamen quidquid miramur, amplius est; quidquid sentimus, excelsius, dum ad illam imperspicabilem maiestatem mens humana non penetrat. Una ergo ratio potentie huius est uenerari, quod inuestigabilis est; non definitiue querere qualis quantusque sit.

His itaque rebus edocti, lumen aliquod substantiale animas habere, haud improbe uidemur aduertere, quando in Euangelio legitur: Lumen quod illuminat omnem hominem uenientem in hunc mundum  . Deinde, quando in cogitatione positi, nescio quid tenue, uolubile, clarum in nobis esse sentimus, quod respicit sine sole, quod uidet sine extraneo lumine. Nam si ipsum in se lucidum non esset, rerum tantam conspicientiam non haberet. Tenebrosis ista non data sunt. Omnia ceca torpescunt. Istius enim tam uiolenta sunt lumina, ut etiam intueantur absentia. Anime tamen tunc multo clariores atque immutabiliores efficiuntur, cum a Dei gratia bonis actibus [ed., factis] non recedunt. Earum enim speculatiua uirtute multa atque ardua, que in arcano nature recondita sunt, inspici et comprehendi usu  ipso certissimum est. Nunc inspiciamus utrum formas anime habere credantur, quas incorporeas esse iam diximus.



CAPUT Iu. Utrum anima formam habeat.

Prius scire conuenit, definitione maiorum, forme ipsius ueracissimam complexionem: formam uero dico, que aliquod spatium linea lineisue concludit; et sic facile datur intelligi, si eam possunt anime suscipere, quas spiritali certum est uigore subsistere. Nam cum omnis forma aut in superficie sit aut in corpore, superficies nonnisi in corpore, corpus uero solidum atque palpabile; ab his autem rebus animam constet manifeste exceptam [ed., exemptam]: residuum  est ut formas anime nullatenus habere putande sint, sed ualde infigurate atque incorporales in sua qualitate permaneant.

Nec illud moueat quod Apostolus de Christo Domino dicit: Qui cum in forma Dei esset, non rapinam arbitratus est esse se equalem Deo , etc. Ibi enim naturam uult intelligi. Ceterum incorporeus Deus, ubique totus, atque incomprehensibilis est, quam potuit habere formam? Illud autem quod in Euangelio legitur , post huius lucis occasum Abrahe sinibus egentem Lazarum fuisse susceptum; diuitem uero flammis adurentibus estuantem, guttam postulasse unde eius temperaretur incendium; ideo intelligitur positum, ut humani generis rerum ruinosa presumptio quid formidare debuisset  agnosceret. Ceterum nec ille lingua locutus est, quam constat esse corpoream; nec ille digitos habuit, unde cadentibus guttis incendium diuitis temperare potuisset. Nam et reliqua in hunc modum suscipienda sunt, que a lectione simili continentur. Parum est enim quod de creatura ista memorantur ad consuetudinem humani generis instruendam: ipsum quoque auctorem impassibilem, immutabilem, perenniter uno modo manentem, furere legimus, dormitare frequenter audiuimus; non quod talia possint Domino conuenire, sed ut res alique ex humana consuetudine facilius compendiosiusque noscantur. Sic animas, nobis informes, formas legimus frequenter accipere.

Solet etiam aliquos permouere, si anima non habeat  quantitatem, dum eam constet intra corpus hominis contineri. Sed si definitionem ueracissimam quantitatis reuocemus in medium, que res singulas breuiter semper absoluit, facile nobis probata ueritas elucescit. Sic enim arithmetici eam compendiosa ueritate describunt: Omnis quantitas aut de continuatis constat, ut arbor, homo, et mons; aut de disiunctis, ut chorus, populus, uel aceruus, et his similia. Sed cum anima neque de continuatis, neque de disiunctis sit, quia corpus non est, clarum est eam quantitatem penitus non habere; sed ubicunque est, nec formam recipit, nec habere nobis dicenda est aliquam quantitatem. Creatori tamen circumstantias earum et quantitates patere posse credendum est, quia omnia sub mensura, numero et pondere creauit  : et ipsi soli sunt uere nota, qui ea fecit, qui mira potentia ipsas quoque cogitationes nostras quasi res uisibiles intuetur; qui innocentis sanguinem audit clamantem ; ad postremum, qui nouit omnia antequam fiant. Tempus est uenire ad uirtutes morales, que sunt ambiende diuitie; et reuera pretiosus census animarum, quas Greci uocant, quibus contra immunditiam corporalem suam nititur bona conscientia uindicare puritatem.



CAPUT u. De moralibus uirtutibus anime.

Primum aduersum praua uel iniqua iustitie munimen obiectum est; cuius, ut ueteres definire uoluerunt, talis noscitur esse complexio. Iustitia est habitus  animi, pro communi utilitate seruatus, suam cuique tribuens dignitatem. 632 Contra confusa et incerta prudentia utiliter adhibetur. Prudentia uero est rerum bonarum et malarum uerax scientia. Contra aduersa uel prospera remedialis opponitur fortitudo. Fortitudo autem est considerata periculorum susceptio et laborum firma perpessio. Contra igitur illicitas et uoluptates feruidas moderatrix nobis temperantia suffragatur. Temperantia quippe est aduersus libidinem atque alios non rectos impetus animi firma et moderata dominatio. His igitur munitionibus diuina opitulatione concessis, uelut quadruplici thorace circumdata, in hoc mundo mortifero salus anime custoditur; nec potest a uitiis adiri, que tanta meruit tuitione uallari.

 Sed hoc uirtutum quadripertitum decus, trina  parte completur. Prima est contemplatio, que aciem nostre mentis extendit ad res subtilissimas intuendas. Secunda, iudicialis, que discretionem boni malique rationabili estimatione pertractat. Tertia, memoria, cum res inspecte atque deliberate in animi penetralibus fida commendatione reponuntur; ut quasi in quodam conceptaculo suscipiamus, que frequenti meditatione combibimus. uestiaria nostra cum fuerint plena nichil capiunt: hoc thesaurarium non grauatur oneratum, sed cum multa condiderit, sciendi desiderio plus requirit. Tetigimus supradictas partes quasi harmoniam trichordem. Tali enim numero delectatur anima: ipso etiam noscitur gaudere Diuinitas.

 Solent commouere aliqui subtilissimas questiones dicentes: Si Diuinitas perfectas et rationabiles animas creat, cur aut posito sensu uiuunt infantes, aut iuuenes inueniuntur excordes? Sed quis non intendat animas paruulorum imbecillitate corporis, nec officia sensuum, nec ministeria posse explicare membrorum? Ut si ignem angusto uase concludas, altum  nequit appetere, quia eum arctissimum obstaculum constat operire. Tunc enim unicuique rei facultas sua uidetur suppetere, cum illi nichil contrarium preualet impedire. Sic et stultis iuuenibus obuiat, quod aut imparilitate partium, aut crassitudine humorum materni uteri uitio suscepto, anima inepta nimis habitatione [ms. Aud., hebetudine] deprimitur, et uim suam exercere non preualet  inconuenientis domicilii sede prepedita; quod stultis accidere hodieque conspicimus, quos Greci uocant. Nam ut de usuali quoque dicamus euentu, quam multi morbis accedentibus, aut onerato cerebro, aut precordiorum stupore confusi, acumen solite sapientie perdiderunt! Quanti etiam momentanea lesione mutati sunt! Nam et ipse qui celeberrime sapiens habetur, copioso prandio refertus, quam facile in crapulam dilapsus obtunditur, ut uirum illum prudentissime disserentem, difficile uel uiuum credas, quem se nec mouere posse conspicias! Unum tamen certissime scio, sapientes nimis felicissimos fieri, qui misericordia Domini a talibus aduersitatibus redduntur alieni. Forte sint et alie cause, que rationabili anime ad motus proprios explicandos aduersum ire  uideantur.

Ceterum anime nec crescunt cum paruulis [a 1Kb] , nec fatuis alie uaria discretione tribuuntur; sed sicut immortalitatem iugiter sumunt, ita et rationales esse generaliter sentiuntur. Paruulis enim ratio crescit longa meditatione, non anima. Nunc ad reliqua currente ordine transeamus.



CAPUT uI. De naturalibus uirtutibus anime.

uirtutes anime naturales quinquepertitas ueteres esse uoluerunt. Prima est in utraque parte sensibilis, que nobis tribuit intelligentie sensum, per quam [ms. Aud., quem] omnia incorporalia uaria imaginatione sentimus: facit etiam corporales uigere sensus, id est, uisum, auditum, odoratum, gustum et  tactum, quo dura et mollia, lenia asperaque sentimus.

Secunda, imperatiua, que iubet organis corporalibus motus diuersos, quos implere decreuerit: hoc est, transferri de loco ad locum, uoces edere, membra curuare. Hec exempli causa posuimus, ut in his similia dixisse uideamur.

Tertia, principalis, cum ab omni actu remoti, in otium reponimur, et corporalibus sensibus quietis profundius aliquid firmiusque tractamus. Hinc est quod etate maturi melius sapere iudicantur: quia senescentibus membris et corporalibus sensibus mollitis, proxima [alias, pro maxima] parte in consilium transeunt: ubi dum mens amplius occupatur, robustior uirtute adunationis efficitur. Sed iterum desipiunt,  cum nimia debilitate deponuntur: quoniam datum est animabus ad tempus suorum sequi corporum necessitates.

Quarta, uitalis, id est calor animi naturalis, qui nobis propter suum feruorem moderandum, auras ethereas hauriendo atque reddendo, uitam tribuit et salutem.

Quinta, delectatio, hoc est appetitus boni malique, quem sub iucunditate animus concupiscit.

Ecce iterum quadripertita subdiuisione ad sustentationem corporis explicandam, pars ista refunditur. Prima est attractiua, rapiens de naturali, quod sibi  necessarium sentit. Secunda, retentoria, assumpta retinens, donec ex his utilis decoctio procuretur. Tertia, translatiua, que accepta in aliud conuertit atque transponit. Quarta, expulsiua, que ut natura fiat libera, sibi nocitura depellit. Soluimus  quasi alium nodum; inclinauimus uelut sextum collem; ut difficultatis cacumine deplanato, inoffense ad reliqua gradiamur. Nunc ad originem anime, quoniam difficultatibus plena est, cautissime ueniamus.



CAPUT uII. De origine anime.

Legimus  in conditione rerum, mox ut de limo terre corpus effectum est, statim Dominum insufflasse, factumque esse Adam in animam uiuentem. Insufflauit enim, dictum est, ad exprimendam  operis dignitatem, ut agnosceretur aliquid eximium, quod eius ore prolatum est. Ceterum hoc significat insufflatio eius, quod mandatum et iussio. Nam insufflare quemadmodum potest, qui neque spiritum resoluit, neque buccas habet, que constat esse corporea? Hoc nonnulli secuti dixerunt, mox ut semen humanum coagulatum fuerit in uitalem substantiam, illico 633 creatas animas corporibus dari discretas atque perfectas. Medendi autem artifices quadragesimo die humanum atque mortale pecus animam dicunt accipere, cum se in utero matris ceperit commouere.

Opinione quoque fertur aliquorum, quod Creator ille potentissimus, sicut de corpore nostro semen  carnis educit, ita et de anime qualitate animam nouam posse generari; quatenus originalis illius peccati, quod catholica confitetur Ecclesia, per traducem delicti rea possit ostendi, nisi dono baptismatis fuerit absoluta. Nam quemadmodum infans, qui peccandi non habet uotum, reus debeat ullatenus inueniri, nisi aliqua ratione in ipsa origine anime culpa uideatur esse transfusa? Unde Pater Augustinus, religiosissima dubitatione [ed., deuotione] laudandus, nichil temere dicit esse firmandum, sed in ipsius esse secreto, sicut et alia multa, que nostra non potest nosse mediocritas. Hoc autem ueraciter fixeque credendum est, et Deum animas creare, et occulta quadam ratione iustissime illis imputare, quod primi hominis peccato teneantur obnoxie. Melius est enim  in tam occultis causis confiteri ignorantiam, quam periculosam assumere fortassis audaciam, cum dicat Apostolus: Quis enim cognouit sensum Domini? Aut quis consiliarius eius fuit ? Et iterum: Ex parte enim scimus, et ex parte prophetamus .

Sed quoniam in hunc locum tenor nos disputationis adduxit, ut animas reas per traducem peccati generaliter esse diceremus, conuenit animam Christi Domini in medium deducere, ne quis calumniosa intentione peruersus, simili eam putet conditione constrictam. Audiamus igitur originem eius sancte [ed., sanctam] Marie semper uirgini digno precone  fuisse prophetatam. Ait angelus: Spiritus sanctus superueniet in te, et uirtus Altissimi obumbrabit tibi [a 1Kb] ; propterea quod nascetur ex te sanctum, uocabitur Filius Dei . Quis, rogo, in hac maiestate nascendi aut originalis peccati credat esse culpam, aut profanam aliquam carnis suspicetur offensam? Absque peccato sine dubio uenit, qui erat omnium peccata soluturus, conceptus mystico inspiramine, natus ex uirgine. Nihil de Adam traxit qui ut Ade malum uinceretur [ed., solueretur] aduenit. Funis ille longissimus quo nos ligabamur, abruptus est; torrens qui nos rapiebat, ibi siccatus est. Iura sua mors perdidit, dum conditio nostra uitam Redemptoris accepit. Nam primus homo posteris transmisit exitium: ueniens Christus Dominus credentibus  contulit regna celorum. Per istum enim reparat amissum statum, qui [b 1Kb] per illum perdiderat meritum. Natus in gloria, conuersatus sine macula. Quid potuit de illo trahere, quem contraria uenit actione destruere? Sancte origini uita sancta respondit. Qui sine peccato est genitus, nulla est mundi labe superatus. Suscepit uerum hominem natura, non uitiis. Respuit quod protoplastus deliquit, et assumpsit hominem purissimum, quem creauit: non peccatum suscipiens, sed carnem peccati sine aliqua iniuria pollutionis assumens. Suauis quidem nimium mihi facta digressio est, dum suspiciones improbas amouere contendo. Sed dum ad aliud tendimus, hic [mss., hinc] dicere multa non possumus. Restat nunc ut ordinem et propositum prosequentes, de sede  anime dicere debeamus.



CAPUT uIII. De sede anime.

Quidam sedem anime, quamuis sit in corpore toto diffusa, in corde esse uoluerunt, dicentes quod ibi purissimus sanguis et uitalis spiritus continetur, ut [ms. Aud., et] inde etiam cogitationes siue bonas siue malas exire confirment; quod anime uirtutem operari posse non dubium est.

Plurimi autem in capite insidere manifestant  ad similitudinem aliquam Diuinitatis; que licet omnia ineffabili substantia sua repleat, Scriptura tamen celo insidere confirmat. Dignum enim fuit ut arcem peteret, que se nouerat  celesti operatione sublimem; et tali loco pre ceteris uersari, unde reliqua membra debuissent competenti regimine gubernari. Nam et ipsa figura capitis sphera [ed., spheroides] pulcherrima est, in qua sibi immortalis atque rationalis anima dignam faceret mansionem. Certe corporalia uideamus. Ignis iste mortalis semper tendit ad summum, et quod habet subtilissimam naturam, ad superiora sine dubitatione festinat. Sunt et alia huius credulitatis indicia. Nam cum medendi peritissimi testam capitis humani, grauissima percussione confractam, in soliditatem pristinam reuocare contendunt, membranam qua  teneritudo cerebri communitur, a sanguinea fece detergere cupientes, frequenter attingunt; que statim ut tacta fuerit, in tantum stuporem homo peruenit, ut uel percussus alibi grauiter, sentire non possit; sed mox iterum, ut se manus a cerebri impressione suspenderit, ad intellectum consuetudinarium redit, uocem sensumque recipiens, quid de seipso iam agatur agnoscit. Quod in aliis utique membris non probatur accidere, quamuis immanium uulnerum foueis [ms. Aud., in magnam uulnerum foueam] excauentur. Additur etiam quod et sano corpori ad hanc rem pertinentia non minima signa proueniunt. Nam cum fuerit aliquis nimia indignatione flammatus, animumque suum estu cogitationis accenderit, non fluctu uiscerum, non pectoris commotione  uexatur, sed statim capitis dolore percutitur; ut illic uideatur anima fatigationis signa reliquisse, ubi magna uisa est uirtute contendere. Ibi etiam fieri absolute sentimus anime nostre quosdam fluctus, quosdam impetus grandiores, ut ante oculos nostros ueniant, que absentia nullus ignorat. Tendimus quidem uigorem animi in diuersas partes multasque regiones, et phantastica imaginatione ad capitis nostri iudicium perducitur, quod per diuersas mundi partes cognoscitur exquisitum. Denique oculos nostros defigimus omnino cogitantes, aurium sensus obstruitur, gustus cessat, nares ab odoratibus uacant [ms. Aud., non odorantur], lingua non habet uocem, et multis modis per talia signa cognoscitur anima in suis quodammodo cubiculis occupata. Hec  ergo, ut putatur, in edito constituta, quasi pro tribunali sedens, appetitorum suorum noscitur esse moderatrix, boni malique iudex, ambigua discernens, noxia respuens, cum tamen 634 ei gratia Diuinitatis infulserit.

Fuit quidem in primo homine beatitudo naturalis, liberi arbitrii potens, et inuiolata sententia; sed infelici transgressione deceptus, diabolica fraude perdidit, quod posteris traditurus acceperat; et ideo ad nos transmittere non potuit quod amisit. Inde propagatus interitus, inde humani generis nutrita defectio, inde ignorantia rationi contraria, inde noxie cure, inde penitenda consilia, inde obscurata cognitio, turpe desiderium, iustitie neglectus, inde mille criminum lapsus, et plura nobis cum pecoribus communia  que Diuinitas fecerat esse discreta.

Prenuntiat enim nobis  solis discessio serenitatis aduentum, futuras tempestates uentorum commotione dignoscimus, uenturam seculis ubertatem temporum ratione colligimus, letitiam nobis interdum ignari [ms. Aud., ignoratam] animi presagitione promittimus. Sed quid tale ignorare potuisset anima, si eius fuisset dignitas custodita? Depressa est iuste ad ignorantiam, que scire uoluit contumaciter uetita. Modo enim signis aut coniecturis sapit aliqua, que sine labore scire potuit uniuersa. Illud  tamen sancta conuersatione purgata, Diuinitatis auxilio recipit, quod insidiis decipientis amisit. Illuminita uidet a Creatore, que fuscata non potest a semetipsa cognoscere. Narrata sunt de anima, quanta probantur esse concessa. Sed conuenit ut de eius templo dicamus: quoniam illa imago Dei non patitur ut corpori deformi coniuncta esse uideatur.



CAPUT IX. De positione corporis.

Procerum animal et in effigiem pulcherrime speculationis erectum, ad res supernas et rationabiles intuendas, cuius harmonica dispositio ingentia nobis sacramenta declarat. Imprimis caput nostrum sex ossibus compaginatum, in similitudinem celestis  sphere rotunda concauitate [ms. Aud., rotunde concauum] formatum est; ut senarium illum perfectissimum numerum sedes nostri cerebri, in cuius organo sapimus, contineret. Hinc et oculi, quasi sacrorum Testamentorum pulcherrima duo uolumina [ed., lumina] collocantur; ad quorum similitudinem omnia nobis combinata descendunt, ut aures, nares, labia, brachia, latera, crura, tibie, pedes. In hac enim mystica dualitate compago totius corporis continetur; et sicut illa Testamenta ad unum respiciunt, unum sapiunt, ita hec officia in unam se conuenientiam operationemque coniungunt. Sed hec tamen parilitas, pulcherrima distributione consociata, alterutrum sibi mutuat ornatum.

Sunt etiam singularia in medio constituta, ne in  unam partem preiudicialiter uergentia [ed., urgentia], alteram competenti decore nudarent, nasus, os, guttur, pectus, umbilicus, et genitalium uirga descendens, que laudabilia et honoranda monstrantur, quando in medio collocata consistunt. Capiti autem nostro, quod sensus capit uniuersos, recte ceruix quasi quedam columna supponitur, docens nos religionem sanctam in unam fidei consistere ualidissimam firmitatem. Lingua quoque, uocis nostre decentissimum plectrum, data est ad sermonum nostrorum conuenientiam temperandam, ut nos articulata uerba ab animalium confusione distinguerent. Nec illud uideatur incassum, quod uni gutturi due seruiunt digestiones, scilicet, ut omnis intellectus prudentis anime, quasi cibus acceptus, et rationis calore decoctus,  per gemina Testamentorum itinera competentibus tractatibus explicetur. Et quoniam neque cornu, neque dente, neque fuga , corporis humani forma se preualet uindicare, robustus illi thorax brachiaque concessa sunt, ut illatam iniuriam manu defenderet, et obiectu pectoris [ed., corporis] quasi quodam clypeo uindicaret. [a 1Kb] Genitalia uero  nostra in magnum ministerium [ms. Aud., mysterium] quis dubitet attributa? Unde, prestante Deo, hominis reparatio fecunda procedit: unde mortales nesciunt habere defectum, quando, personis pereuntibus, genus noscitur seruari posse continuum. Decorum membrum, si non fuisset turpi libidine sordidatum. Quid enim illo pretiosius esset, si inde humanum genus sine culpa descenderet? Sic omnia preconialia creata sunt, si peccatis polluentibus non redderentur obscena.

Hoc autem corpus animatum quinque sensibus administratur ac regitur; qui licet sint communes cum belluis, a nobis tamen rationabili iudicio melius distinguuntur atque complentur. Primus eorum uisus est, qui ere illuminato colores recipit corporales, et  in eis suas proprietates agnoscit. Aspectus enim est  uis anime spiritualis, egrediens per oculi pupillam, res non adeo longinquas attingens, sed ad quas poterit peruenire, diiudicans: illud uidens, ad quod destinatur ut uideat. Nam si de interioribus suis oculi uiderent, etiam seipsos sine dubitatione conspicerent. Hoc etiam Pater sensit Augustinus. Secundus auditus est, qui concauis et cochleatis auribus sonos accipit, eris uerberationibus concrepantes, ratione diiudicans quid sit auditum. Tertius odoratus est, qui diuersos odores assumens, uim redolentium corporum, quasi quodam inuisibili fumo naribus suscepto, competenti aspiramine perpendit. Quartus est gustus, quo multarum rerum saporem palati diiudicatione cognoscimus. Quintus est  tactus, qui etiam cunctis membris communiter noscitur attributus. Elegantior nobis in manibus est, que singulariter date sunt ad multas cogitationes nostras communiter [ms. Iur., comiter] explicandas. Altera enim per illas euenit firmior memoria; nam quod obliuisci possumus, istis scribentibus sine labore retinemus. He sunt diuersarum artium opifices, et pene totius nostre operationis effectus. Nam quid prodesset sensum aliqua facienda concipere, si hec laboriosa manus non probaretur implere? Nec illud arbitror pretereundum, quod pedes nostri manusque denaria digitorum quantitate formantur [b 1Kb] , ut cursus uite nostre atque operatio sacramenta celestis Decalogi contineret: ne preter legem 635 Domini aut cogitare aliquid, aut agere deberemus. Facies ipsa prudentie  patefacit indicia; in effigie nostra exeunt occulte cogitationes, et ex hac parte cognoscitur qualis intus animus uoluntasque uersetur [c 1Kb] .

uultus siquidem noster, qui a uoluntate nominatur, speculum quoddam est anime sue: quia quod substantialiter non cernitur, per huius habitum euidentissime declaratur. Quanta possint de membris  eius reliquis dici! Cur triginta duobus dentibus gingiuarum nostrarum ordo clauatus sit? Quare ceruix nostra septem nodis, spina uiginti tribus spondylis colligatur? Coste uiginti quatuor radiis pro uiscerum defensione flectantur: ne teneritudo illa interaneorum importuna facillime lederetur iniuria? Nerui quam congrua dispersione corpus omne contineant, Quomodo uene nutribili sanguine competenter irrigent membra? Quemadmodum ossa nos medullata corroborent? Cur unguibus nostris commune sit iugiter crescere cum capillis? Quam decore, quam utiliter carnes nostras uestiat cutis, ut nec humor internus turpiter defluat, nec pulchritudo coloris subducta uenustate depereat?

Sed cum membra singula diuersa corpori prebere  uideantur officia, aliudque nobis sublime, aliud mediocre, aliud sit in ultimo constitutum, in tantam complexionis gratiam conuenerunt, ut omnia sint [ed., sibi] necessaria, omnia probentur accommoda, sicut Apostolus ait, cum Ecclesiam Dei studio caritatis adunaret: Non potest dicere oculus manui: Non es mihi necessaria; aut iterum caput pedibus: Non desidero operam uestram; sed multo magis que uidentur membra corporis infirmiora esse, necessaria sunt; et que putamus ignobiliora esse corporis, his honorem abundantiorem circumdamus . Deus enim ita temperauit corpus atque distribuit, ut membra inter se mutuis adiutoriis indigerent.

Sed hoc, propter nimiam prolixitatem in summam dictum, abunde sufficiat, nullum corporale animal in  tantam mysteriorum significationem fuisse formatum. Debuit enim consilio summo fieri, quod uidebatur rationabili anime esse coniungendum. O summi opificis creatura mirabilis, qui sic humani corporis lineamenta disposuit, ut si primi hominis non esset peccatis grauantibus onerata, magnis muneribus non fuisset exuta! Qualia enim meruit tunc habere libera, que nunc tot bona noscitur retinere damnata? uerum ista caro, quamuis diuersis uitiis appetatur, multisque uulneribus lacerata subiaceat, ipsa tamen est que celeste Psalterium canit, que gloriosos martyres facit, que conditorem suum uisitata promeruit, que ipsam quoque uitalem crucem sancti Redemptoris accepit: merito iam spiritalis futura creditur, quando et hic mortalis tanto munere perfuncta gloriatur.  Sic enim ista magna quidem natura, sed originali delicto peccatis quotidianis obnoxia, ieiuniis, eleemosynis, assiduisque orationibus diuina se suffragante gratia componit: sic emundatis sordibus peccatorum lucidam preparat mentem, ut suum suscipere mereatur auctorem. Fit Dei templum, que se criminibus non concessit hospitium [a 1Kb] . Credo diuina miseratione prouisum, ut corpus subderet anime, animam sibi, totumque salubriter ad Deum respiceret Creatorem [b 1Kb] .

Peractis his que dicenda fuerunt, congruum uidetur de animarum signis indiciisque disserere: quia  licet earum substantia una esse uideatur, longe tamen disparibus qualitatibus segregantur. Ac primum dicamus quemadmodum malorum hominum consuetudo moresque declarentur; quatenus quos interius uidere non possumus, quibusdam indiciis extrinsecus approbemus.



CAPUT X. De cognoscendis malis hominibus.

Omnes igitur anime sine recta fide teterrime sunt, ut philosophorum, qui non Creatoris legem, sed humanum potius errorem sequuntur; et quamuis doctores uideantur esse mortalium, et se disciplinarum cotibus [ms. Aud., cautibus] nitantur abstergere, superstitionis tamen erugines non declinant. Qualis  enim dementia est illum colere quo melior est, et credere prestare posse qui sibi non preualet subuenire? Nihil enim cuiquam prodest uitasse noxias cupiditates, eneruatam non amasse luxuriam, deceptricem fugisse fallaciam, alienum se a terrenis uitiis effecisse; quia necesse est laboret incassum, qui remuneratorem bonorum omnium sibi reddit infensum. Cuius enim preceptis obediet, si latorem legis ignoret? Graditur sine uia, respicit sine lumine, cogitat sine sapientia, currit ueloci gressu, nec reperit ad quod uenire disponit. Hi possunt ad presens florere, sed fructum non probantur inferre, quia gratia eorum non in radice uiguit, sed in foliorum se tantum ostentatione iactauit [mss., iacuit].

Nam et illi in eadem parte sunt, qui, etsi recte  credunt, fedis tamen sceleribus polluuntur: quoniam cum se grauibus peccatis connectunt, a Creatore dissoluunt. Tunc immortalis anima fit mortua tenebris suis: incipit amare quod perit, incipit odisse quod uiuit; uirtutes odit, uitia semper affectat, et lamentabili obscuritate fuscata, rationem mundissimam non habet, quia in gurgitem se peruersitatis immersit, mox ab antiquo hoste captiua [ed., capta], ad uitia preceps agitur, et per corporis illecebras sumit de eius obnoxietate uictorias. Est enim egra et peccatis semper anxia: ipsa se condemnans, quam nullus accusat: ut merito mors uitalis, ac uita mortalis, talibus prouenisse dicatur. Hanc si miserator ille respexerit, oculumque mentis corporeis excessibus obcecatum fuerit illuminare dignatus, ad liberatricem  penitudinem trabit, euadendi donat effectum, que pereundi primitus uidebatur habuisse desiderium. Tunc felicior, cum fleuerit; tunc celsior, cum se prostrauerit: lacrymis reparat quod gaudendo perdiderat; et que ad hostem uoluptatibus inuitata peruenit, ad salutarem Dominum prosperrime contristata festinat. Sed quamuis eas non sit fas hominibus intueri, tamen euidentibus indiciis suas qualitates aperiunt; ut et illas possimus aduertere, de quibus aliquid non probamus audiisse.

Malis nubilus uultus est in qualibet gratia corporali; mesti etiam, cum letanter agunt, cum paulo post  peniteant, deserti impetu uoluptatis sue, subito in tristitiam redeunt; oculi interdum, supra quam necesse est, commouentur; iterumque cogitantes infixi sunt, incerti, uagi, fluctuantes, ad omnia trepidi, de cunctorum uoluntate suspensi, curis anxii, suspicionibus inquieti; aliena 636 de se iudicia sollicite perscrutantur, quia dementer propria perdiderunt: querendo mundanam uitam, calamitatem inferne mortis incurrunt; et dum lucem temporalem auide cupiunt, tenebras perpetue noctis acquirunt. Relationes suas inexplicatas sepe derelinquunt; saltu quodam ad aliud transferuntur: cum nichil agant, semper eos estimes occupatos; formidolose uiuunt, etiam cum nullius insecutione uexantur: pena est illis conscientia sua, et a se sustinent omnia, cum  ab aliis grauia nulla patiantur: eorum et ipse odor acerbus [ms. Aud., acerrimus] est, nisi cum suauissimis inhalationibus superstites condiuntur. Necesse est enim ut odore delectetur peregrino, qui offenditur proprio. ueniamus ad illas sancte Trinitatis fideles animas, que predicatam retinent apostolicam disciplinam, et in gloriosissima uoluntate constantes, reuera similitudinem superne seruaro probantur imaginis [ms. Aud., supernam . . . in imaginibus].



CAPUT XI. De cognoscendis bonis hominibus.

Sanctarum igitur animarum et in ista communi uita magna iam uirtus est. Nam carnem illam expugnatricem humani generis per quietem debellant, et  uictrices sui sunt, dum studentes constantie [ms. Aud., conscientie] uiuo corpori mortem delectantur infligere. ue autem carni que hic superata non fuerit; nam que in hac conuersatione uincitur, illic sine dubio coronatur. uir denique fixus, purus, innocuus, omnes laudat, se semper accusat, et cum placeat uniuersis, sibi soli displicet. Nimia enim magnitudo est suam intelligere paruitatem; nec preualet hec nosse, nisi cui iam ceperint uina patescere. Hi tantum expeditius ad superna uolant, quantum se onerosius in humana conuersatione castigant. Imperant corpori, quia famulantur auctori, et dum se exiguos cognoscunt, ad culmen magne perfectionis euadunt. Nullum ledere cupiunt, lesi semper ignoscunt. Charitatem et illis impendunt, qui eos scelerato odio persequuntur.

 Tales anime  etiam noxiis spiritibus imperant; et illi, quos mundus patitur infestos, a creatura minore superantur. Adhuc in corpore posite, fortiores sunt angelis malis; adhuc indute carne iubent potestatibus ereis; et quorum tentationibus non cedunt, eis diuina uirtute dominantur. Iste enim immortales proprie sunt dicende, quas nulla penitudo discruciat, nullus meror affligit, que sibi nequeunt [ms. Aud., non querunt] reputare, quod probantur existere. Inopia ditescunt,  carceribus lete sunt; et inter hec iure secula illis obediunt, quia semper bonos sequuntur: contra persecutores fortiore semper eriguntur audacia [a 1Kb] , quando finis lucis illis principium est bonorum; et in eterna beatitudine recipiunt, quod in temporali conuersatione gesserunt. Sic sanctorum anime adhuc in isto seculo commorantes, dum longa sint habitationis contrarietate districte [ed., distracte], tamen bonis angelis uidentur esse conciues, et iam ex magna parte consortes.

Moyses enim  per maria terrenum iter aperuit, aquarum domicilia siccis pedibus transmeauit; et tam magni fluctus quasi latere utroque constructi, in speciem rupis peregrina soliditate riguerunt.

Meruit Elias ne plueret: obtinuit etiam ut se desideratus  imber effunderet ; et unus homo beatis supplicationibus egit quod generalitas, cum suspenderetur, impetrare non meruit. Istis enim, qui se celesti conuersatione mundificant, uirtus superne miserationis conceditur [b 1Kb] , quam homo propter originale uitium habere non potest. Cum creati per mundum transeuntes, maiestati semper affixi sunt: quibus tam assidue prestantur magnalia, ut plane uideantur esse miracula

Eliseus discipuli sui oculos celestem militiam non uidentes aperuit, exercitus hostium cecitate percussit . Ademerunt nonnulli flammis incendia; uitalem calorem frigidis cadaueribus reddiderunt; leones feroces ad sepeliendum corpus conuenire fecerunt, et in uicem ratis homines legimus  uexisse crocodilos; liquorem conuerterunt in duritiam silicum; latices iusserunt manare de siccitate saxorum; illesis uestibus prunas acceperunt; propriis plantis iusserunt ambulare claudum; solem preceperunt stare celerrimum. Humano uerbo facta est nature diuersitas; et in tantam gratiam sunt recepti, ut et ipsis potuisset famulari, quod seruire mundus mirabatur auctori.

Quid iam de imperio uocis dicamus, quando et uestis eorum tacta effectum sospitatis attribuit, et apostolici umbra corporis periculum mortis exclusit? Sic abundantia meritorum et per illud uidebatur sanare, quod constat in se substantiam non habere. Talis anima absolute sentitur, etiam cum eius existentia non uidetur.

 Hilaris illi semper uultus est et quietus, macie ualidus, pallore decoratus, lacrymis assiduis letus, promissa barba reuerendus, nullo cultu mundissimus. Sic per iustitiam mentis de rebus contrariis redduntur homines pulchriores: oculi leti et honeste blandi: sermo ueriloquus, bonorum pectorum penetrabilis, cupiens amorem Dei omnibus suadere, quo plenus est: uox ipsa mediocris, nec debilis uicino silentio, nec robusto clamore dilatata [ed., robusta clamore dilatato]: asperitate non frangitur, accidentibus [ed., accendentibus] gaudiis non mouetur: moribus  uultuque unus est: templum sanctum, domicilium uirtutum; cuius ora se nequeunt immutare, dum semper probantur studere constantie. Gradus quoque ipsius nec tardus conspicitur, nec uelox: nullum propter seipsum uidet, nulli [a 1Kb] propter alterum parcit. Suasor recti, sine arrogantia docens, cum humilitate liber, cum caritate districtus; ut tam graue sit eum deserere, quam inuitum est ab ipsa quoque uita discedere [b 1Kb] . Amator salutiferi secreti existens, nulla libidine sauciatur, contentione nulla succenditur, superbia non inflatur, inuidiam non habet, fratrum nulli loquitur quod peniteat, nil audit absurdum. Multam turbam uitiorum Domini 637 certamine [ed., sine certamine] uincit, quando solitudinis gratia suffragatur. Tunicam postremo  suam, quamuis more cutis una sit, suauissimis implet odoribus; fragrat, super diuitis Indie pigmenta transcendens. Agnoscitur in illo humanum corpus habere aromata sua; scilicet, dum nulla crapulatione distenditur, in odores non exsudat acerrimos. Facile est aduertere, quem superna potentia dignatur inuisere. Nam et ipse quoque animus noster mox gaudet ad talem, et non admonitus intelligit, quem celesti inspiratione cognoscit.

uerum hec in sexu ualidiore non adeo miranda sunt. Quis autem digne sufficiat uirginum ac uiduarum maximas explicare uirtutes, que sic ad precepta Dei sancto amore rapiuntur, ut et magne patientie se uigore discrucient, et ad martyrii coronam, uicta carnis infirmitate, perueniant? Locuti sumus multa de  anima, diximus etiam de corpore nostro que uisa sunt. Tendamus nunc aciem mentis in futuras retributiones. Conuenit enim ut postquam se creatura cognouerit, ad Creatorem suum pura mente festinet.



CAPUT XII. Quid anime post mortem agant, et de spe futuri seculi.

Queratis forsitan post hoc seculum anime nostre quid agant, qualesque permaneant? Respondemus ut diuersa lectione collegimus. Mors est anime corporisque facta resolutio, id est uite huius absentia, carnis desideria uel necessitates prorsus ignorans. Nam cum fuerimus hac luce imperio Creatoris exuti, simul corporis appetitiones et imbecillitates amittimus. Non enim ulterius labore frangimur, non cibo reficimur,  non ieiunii diuturnitate quassamur; sed in anime nostre natura iugiter perseuerantes, nichil boni malique faciemus, sed usque ad tempus iudicii, aut de preteritorum actuum prauitate meremus, aut de operationis nostre probitate letamur. Tunc autem recipiemus factorum omnium plenissimum fructum, quando uoce Domini aut repudiati fuerimus, aut ad regnum perennitatis admissi. Hanc igitur mortem in ista uita pene quietus somnus imitatur, quando seculi istius desideria cuncta ambitumque deponit; et  quidquid hic agitur tranquillus animus sopore mentis ignorat.

Nam dum corpora sexum suum [ed., sensus suos] die resurrectionis in illa celeritate qua sunt omnia creata, receperint, que erit calamitas miseris in eternum cruciari, nunquamque deficere? Ita enim perpetue pene tradentur, ut infauste semper existere comprobentur. Dolor sine fine, pena sine requie, afflictio sine spe, malum incommutabile. Sic enim uarietas [ms. Aud., ueritas] uitiosa punitur, ut eius damnatio nullatenus immutetur. Miserrimi omnium et perdendo quod diligunt, et iugiter patiendo quod nolunt. Aeuum sine dulci uita, mors sine remediabili fine, ciuitas sine letitia, patria exosa, amara domicilia, cetus tristium, turba lugentium; et quod super omnes confusiones deterius est, illos ibi torqueri secum  posse cognoscunt, quos decepti numina crediderunt. In ipso tamen supplicio pro meritorum qualitate diuersitas est. Nam et distans beatitudo bonos continet, et impios dispar pena constringit. Aetas plane omnibus una atque perfecta futura est. Nam quemadmodum ibi erit minor, ubi non crescitur? Aut quare senex, ubi non deficitur? Mutabilitates iste ad interitum tendunt. Unum est quodcunque perpetuum.

Ex hoc igitur quasi uasto flumine quidam uidetur riuulus turbidus altercationis exire, si iugi pene concedatur eternitas; dum consumptio uix substantiam permittat existere, quam nullo se permittit tempore reparare. Sed istud omnino superfluum est  in causarum perennium ratione cogitare. Nam et talis pena [c 1Kb] esse potest que torqueat, non imminuat; et talis substantia que sensum doloris augeat, non defectum mortalitatis incurrat. Ipsa denique anima nostra quantis hic cruciatibus afficitur, cum tamen nulla defectione soluatur! Montes [d 1Kb] quoque nonnulli quam nimio torrentur [ms. Aud., torquentur] incendio, et tamen inter flammas suas stabiles perseuerant! Salamandra incendio reficitur, et ignis calore reparatur. uermiculi quidam aquis estuantibus nutriuntur. Sic dat istis uictum, quod aliis minatur interitum. Quod si inter has mortales materias talia nos exempla corroborant, quid de illa eternitate credendum est, ubi mortalem non inuenit, quem pena consumat? Erit ergo miseris conflagratio inextricabilis  et eterna combustio.

Bonorum autem dona quis dubitet esse perpetua, cum se cognoscunt letitiam percipere, et ulterius tristitiam non timere; mereri gaudium, quod norunt esse continuum? Illic animus sua prospera non pauescit, sed exsultationem propriam semper retinet in eternum cogitata [ms. Aud., cognita] prosperitas. Aduertunt enim beatitudinem suam in summa esse securitate, cum se intelligunt iam non posse peccare. Nulla ibi iam quatitur uarietate nostra securitas:  fixa mens non nutat, non fluctuat, non mouetur; et in tante pacis stabilitate defigitur, ut nichil aliud preter illam contemplationem uel querere uel cogitare patiatur. Sic prouenit semper quod libeat, quando non erit quod peniteat. uacabimus ibi [ms. Aud., illuc]  non torpore desidie resoluti, sed ad gratiam perfectionis intenti. Sensus noster complebitur puritate mitissima: tranquillum erit omne quod uolumus. Sine cogitatione sapiemus, sine errore sentiemus. Malum iam nec ab alio capietur, nec extra uoluntatem generabitur.

Habebimus hanc esuriem que delectet; habebimus hanc assiduitatem quam mens fastidire non possit iugiter amando Creatorem, semperque eius gloriam  suauiter contuendo. Non ibi molesta tedia pregrauabunt, non uarietas imbecilla confundet; quando talia sunt [ms. Aud., fuerint] quibus afficimur, ut nullum in eis finem optare patiamur. Quies operosa, opera quieta, animi indefecta unitas. Tunc enim diuine sapientie agnitione complemur, nec rerum ueracissimus intellectus disciplinis operosis imbuitur, sed inelaborato [ms. Aud., in roborate] mentis lumine declaratur. Ibi numerus quantus est, notus efficitur; ibi linearum discretio 638 absolute conspicitur; ibi conuenientia musice patet; ibi astrorum motus uisuali cognitione certissimus est; ibi ueritas superna uidendo nota est. Dei sapientiam contuebimur, qua maiestate singula queque disponat. Ibi uidebimus quam irrite ab incatholicis [ed., a peruersis] catholica lacerabatur  Ecclesia. Ibi eam conspiciemus in uestitu deaurato astare Reginam a dextris sponsi et regis sui . Ibi cognoscemus quanta fuerit sub sole uanitas uanitatum. Ibi reuera cernemus quam salubriter monebamur: Dominum Deum tuum adorabis, et illi soli seruies : cui omnia comparata uilissima sunt. Qui nunquam aliter fuit, nunquam aliter erit: cum quo esse nemo nisi feliciter potest; sine quo esse nemo nisi infeliciter ualet. Sic dum talis agnitio ab anima rationali etiam purgata reuoluitur, inueniri ab ea non potest quod amplius expetatur [ms. Aud., exspectetur].

Opinari quidem possumus, spiritalis homo quarum causarum delectatione saginetur; sed quid sit ille suauitatis modus, sicut legitur, nec mente potest intelligi,  nec sermonibus explicari. Felices qui habent omnia que uolunt, et nulla aduersitate quatiuntur. Ibi enim caro animaque eterna pace composite, nequeunt inter se sentire contraria. Ibi erunt artus, qui spiritali consensu ornent, non concupiscentia carnali degenerent. Ibi denique celesti sobrietate fulgebunt, non autem mundanis cogitationibus ebrie [ms. Aud., ebrii] polluentur. Domicilia plane eorum  in supernis erunt, et terras non appetent, quarum usum necessarium non habebunt. Quocirca non erit permixta, sicut in hoc mundo, habitatio; sed sequestrati ab impiis electi, magna locorum qualitate et regione diuidentur.

Ciuitas celestis, mansio secura, patria totum continens quod delectet: populus sine murmure, incole  quieti, homines humanarum rerum indigentiam non habentes. Ibi nullum auida molestat esuries, nullum morbida egritudo consumit, nullus probatur liberam erubescere nuditatem, nec quemquam grauia frigora contristant, non estus anhelum corpus exurit, nullus reparatores appetit somnos, ubi nemo cognoscitur esse lassatus. Omnia blanda, omnia suauia, cuncta tranquilla: quando et ipse mundus noxiam deponens intemperiem, habebit saluberrimam perpetuis seculis unitatem. Erit illic etiam dies continua, et serenitas eterna. Sol ibi quidem nulla nube fuscatur, sed omnia de auctoris gratia plus lucebunt. Ibi enim beatis splendor mentis est, et lumen intelligentie, ut ipsum, sicut in maiestate sua est, mereantur conspicere Creatorem.

 Quocirca libris ueterum rationabiliter commonemur, quod pars illa emundata atque meliorata diuino munere ueraciter speculetur auctorem, que eius omnimodis [ed., nichilominus] portat imaginem. Inde denique uidebimus, unde credimus; et ex ea parte illud summum, eximium, singulare contemplabimur, unde utique meliores sumus. Globus iste solis cum hic serenus infulserit, quemadmodum nostri animi sensus permulcet! Lumen quoque terrenum, quanta nos implet gratia, cum uidetur! Aspecti flores gratissima nos iucunditate reficiunt. Terram uiridem, mare ceruleum, eris puritatem, stellas micantes eximiis nunc delectationibus intuemur. Quod si magnam prestant dulcedinem, cum ad obtutus nostros uenerint res create, quid illa maiestas tunc uisa conferre  creditur, cui nichil simile reperitur!

Tunc perfecte cognoscemus quod modo salubriter credimus. Nec enim aliter animaduertere merebimur, nisi nunc que sunt uera fateamur; hoc est, ceternam, incommutabilem, distinctam personis et inseparabilem Trinitatem, replentem omnia simul substantiali uirtute sua, unum triplex, trinumque simplicabile [ed., simplabile]: parilitatem in omnipotentia, equalitatem in caritate, unitatem in natura. Hec excellenter et singulariter simul iudicat iustitia sua, simul parcit pietate sua, simul cooperatur uirtute sua: potestas incomprehensibilis, beatitudo mirabilis, ex qua beantur quecunque beata sunt, uiuificantur quecunque uiuentia sunt, continentur quecunque subsistunt. Cuncta simul librans, cuncta discernens; que ideo  in iudicando non labitur, quoniam in cognoscendo non fallitur. Cum non appareat, presens bonis est; et cum nusquam desit, absens malis est: immobilis, quia ubique tota est; incessabilis, quia uoluntates suas semper operatur; de toto se audit, de toto se uidet; non ex aliqua parte tanquam de membro respiciens, sed omnia undique ita ut sunt perscrutabili uirtute cognoscens. Dicitur etiam odorare, gustare, ambulare; sed hec propter intelligentiam nostram humana consuetudine facere perhibetur, dum inenarrabili [ms. Aud., inuariabili] potentia maiestatis sue longe aliter cuncta perficiat. uirtus sancta, uniuersa creans atque disponens, regnat in maiestate propria et gloria sempiterna; incomprehensibilis, inestimabilis, et eterna potentia, celos  mirabili suspensione consolidat, terras super mare [ed., inane] defigit, dat fontibus cursum, mari terminum ponit, serenus coruscat, pius fulminat, ima summaque sapientie sue lege moderatur; scilicet, quia in gubernatione ipsius consistunt omnia, non in suo posse derelicta. Irascitur placidus, iudicat tranquillus, et sine mutabilitate eius prouenit, quod delinquentium reatus excipiet. Rerum humanarum ualde miserator, conuersis statim parcens, peccantes exspectando recorrigens; et cum pati nil possit contrarium, magna tolerantia sustentat aduersum.

Quantulum est quod hic de illa ineffabilitate sentimus? Ibi plene cognoscimus quam subiecta sint in conspectu glorie eius, que miramur, cui prebet ministerium angelica magnitudo, carissimo famulantur  excelsi principatus obsequio, innumerabiles potestates fideliter et constanter obediunt, quo semper indiget queuis excellentia summitatis. Quid iam de eius singulari potentia coniiciamus, quando nec illud modo comprehendere sufficimus, quod ei parere posse minime dubitamus? Tunc liberati intelligimus, cui dementes resistere tentabamus: ad que magnifica prouocati, quibus uidebamur sordibus occupari. Illud uel in momento uidere sufficeret, quod nos in eternum promittit ueritas intueri. Illic conuincitur omnis prauitas questionum; illic male credita ueritatis ipsius uoce superantur [a 1Kb] . Sine fine regnum, sine nocte lux, sine uitiis corpus, sine mortibus uita; et cum omnia dirigantur ad eternum, solum ibi morietur exitium. Magnum est his perfrui, sed multo  melius, quod inde non probetur exiri. uincunt uota qui uocantur ad premia. Tunc uere cognoscunt, 639 quam feliciter creati sunt, qui ad tam magna peruenerint. O incomprehensibilis maiestas et pietas! Nam inter opera rerum, quibus mundi ambitus opificis laude completur, nichil egregius probatur existere, quam substantie spiritales, que Creatorem suum pura mente noscuntur cogitare. Reliqua enim facta sunt ad intelligentium delectationem, hec autem ad suam beatitudinem, que ueneratur auctorem.

Tempus est ut questionum uarietate dimissa [forte demessa] dictorum copiosissimam densitatem in quibusdam manipulis colligamus; ut fideli calculo numerata horreis memorie compendiosa breuitate  condantur. Primo igitur, ut retinetis, auditores [ms. Aud., adiutores] prudentissimi, proprie dici animam etymologie ipsius consonatione docuimus: sequestrantes ab ea uocabula que nominum similitudine audientes confundere potuerunt. Secundo, definitionem substantie huius cum suis expositionibus, ut datum constat, absoluimus. Tertio, de substantiali eius qualitate decursum est. Quarto, monstrauimus quemadmodum anima formam habere non possit. Quinto, uirtutes eius morales relate sunt, que contra uitia huius seculi uelut quedam arma fortiter  opponuntur. Sexto, de uirtutibus anime naturalibus non pauca professa [ed., profusa] sunt. Septimo, de origine eius, que sunt lecta, narrauimus. Octauo, sedem ipsius iudiciumque descripsimus. Nono, de corporis nostri positione [ed., dispositione] tractatum est. Decimo, anima infidelis cum suis signis  ostensa est. Undecimo, lucidam mentem et plenam diuinitatis pro captu nostre possibilitatis attigimus. Duodecimo, de spe futuri seculi nonnulla  memorata sunt; ut quam immortalem credimus, perennes distributiones nichilominus habere sentiamus.

Clausimus itaque nostrum munusculum numero duodenario, qui celos signorum diuersitate decorauit, qui annum menstruali uenustate composuit, qui  uentos principales terrene indigentie prouida dispositione concessit, qui diei noctisque spatia horarum congrua quantitate diuisit, ut merito et ad anime dilucidationem hec supputatio adhiberetur, que tantarum rerum naturalium dispositionibus consecratur.

Restat nunc, sapientissimi uiri, qui floretis ingenio, ut mole istius mundi salubriter [ed., salutariter] transilita, diuine misericordie nosmetipsos uelociter offeramus, per quam plenissime illuminantur cogitantis obtutus. Intelligamus eum, diligamus ipsum; et tunc animas nostras uere cognoscimus, si de illius largitate sapiamus. Ipse enim magister potens atque perfectus est, qui et uera dicit anime nostre, et que dixerit, eam facit illuminata mente conspicere.  In schola siquidem Christi cor indocibile non potest inueniri, quoniam qui se ei tota mentis integritate tradiderit, nec ignorare potest quod querit, nec amittere quod pia remuneratione susceperit.

Fit ergo magna, pretiosa, diues anima, cum se ex proprio pauperem esse cognoscit; potens, si humilitatem saluberrimam non declinet; felicissima [ms. Aud., fidelissima] denique, si seruet in carne que in ethere superbi angeli probantur amisisse. Ad te enim, sancte Domine, nemo se erigendo peruenit: quin potius humiliatus ascendit. Cum altissimus sis, proximior redderis supplicatione curuatis. Nostra tibi humilitas accepta est. Amas quod propter te non queris, desideras quo non indiges. Ipsa est enim uite nostre mater, germana caritatis, estuantis  anime singulare presidium, contraria debellatrixque superbie; et sicut illa per diabolum origo criminum, ita ista per te noscitur fons esse uirtutum.

Hanc tu, Domine Christe, sic nobilitare uoluisti, ut eam non solum precipere, sed etiam suscipere dignareris. Subiisti quippe in assumpta hominis natura iudicium, qui iudicaturus es mundum; cesus es flagellis, qui exaltas et humilias reges; pertulisti in faciem odiosos consputus [ms. Aud., odiosas irrisiones], quam insatiabiliter uidere cupiunt angeli [b 1Kb] ; felle potatus es, qui humanum genus sic habuisti  dulce, ut rerum Dominus naturam serui dignareris assumere; patienter coronam spineam suscepisti, qui comples orbem terrarum diuerso flore premiorum; conditionem subiisti mortis, qui uitam creaturis tribuisti uniuersis. Tantaque fuit in sancta incarnatione humilitas, quanta est in Diuinitate incomprehensibilis maiestas.

Per te enim, admirande Domine, pena facta est eterna requies, passio remedialis, mors fidelium salutis introitus. Hec enim perpetue dat uiuere, que solebat exstinguere; non iniuria, quoniam que uitam hominum suscepit, merito ius peremptionis amisit. Data in dedecore, manet in honore: quia res que tunc portabant ad inferos [a 1Kb] , nunc perducunt ad celos. uere, Domine, qui sic misericorditer fecisti,  potens es! Nullus regum egentibus tuis par est; nulle purpure piscatorum tuorum retibus adequantur; quando ille in mundanas tempestates impellunt, hec ad littus eterne securitatis adducunt. Pauper de nobis, diues ex tuo. Factus es socius mortalitatis nostre, ut nos participes redderes eternitatis tue. Superbiam humilitate curas, ac lethum morte prosternis. Nosti enim bona facere per iniquos; conuertens in adiutorium, quod preparatum est ad nocendum; potentius esse iudicasti lesiones ad utilitatem conuertere, quam causas malorum radicitus amputare. Nam quomodo beneficiorum tuorum cognoscerentur signa, si et aduerse parti non monstrarentur indicia?


Oratio Cassiodori.

 Tu ergo, Domine Iesu Christe, qui sic pro nobis flexus es, ut homo fieri dignareris, non in nobis patiaris perire quod decreuisti miseratus assumere. Meritum nostrum indulgentia tua est: dona quod offeram, custodi quod exigas, ut uelis coronare quod prestas. uince in nobis inuidi potestatem, qui [b 1Kb] sic decipit, ut delectet: sic delectat, ut perimat. Hostis dulcis, amicus amarus est. Nosti enim quam feraliter lubricus anguis illabitur, squamis reptantibus minutatim corpus omne sollicitat; et ne eius intelligatur aduentus, fixum non habet impressa uaricatione uestigium. Inuidit  tam magnis populis, cum duo essent; et adhuc temporales persequitur, quos impio ambitu fecit esse mortales. Se  intercipit, quod alios decipit; et nullo fine corrigi meretur qui [ms. Aud., quia] de omnium deceptione damnandus est. Quapropter non possit iniquus, ne conualescat interitus; dominatum 640 in nobis non exerceat, qui nunquam prestitit; sed uirtus tua nunc possideat que creauit. Doleat periisse quod fecit, dum nos non uiderit perire, quos uoluit.

 Domine, quia in nobis non est quod remunereris, sed in te semper est quod largiaris: eripe me a me, et conserua me in te. Impugna quod feci, et uindica quod fecisti; tunc ero meus, cum fuero tuus. uia sine errore, ueritas sine ambiguitate, uita sine fine. Dona noxia odisse, et profutura diligere. In te ponam prospera, mihi applicem semper aduersa. Quia nichil sum sine te sapiam: qualis uero tecum [mss., tunc] possim esse cognoscam. Intelligam quid sum, ut ad illud ualeam peruenire quod non sum. Nam sicut preter te existere non cepimus, ita et sine te profecisse [ed., esse proficui] non ualemus. Omnia uergunt nichilominus in ruinam, que a maiestatis tue pietate fuerint segregata. Te autem amare, saluari; formidare, gaudere; inuenire, creuisse;  amisisse, perire est. Tibi denique nobilius est seruire quam mundi regna capessere: merito, quando ex seruis filii, ex impiis iusti, de captiuis reddimur absoluti.

Quapropter contra peccata nostra misericordie tue munimen insurgat, que nominis sui testimonio miseris datur; ut trina remunerati [Iur., trine remunerationis] conditione sentiamus nobis propitiam Trinitatem. Petimus, quia iubes; pulsamus, quia precipis; et sine fine conferre mauis, qui semper commones, ut rogeris. O altitudo pietatis! o clementie incomprehensa profunditas! Cum nemo possit aliquid accipere, si resistis, uim te precibus nostris pati posse testaris; merito, quando a iudice petimus ut ad penale iudicium non uocemur, et per  legislatoris gratiam speramus eripi, ne possimus a promulgata constitutione damnari. Tibi, sancte Domine, Rex regum, confidenter dicimus: Dimitte peccata, et concede nobis non debita. Omnis te creatura operis tui bonitate collaudat. Debemus tibi quod existimus: obligamur etiam, quod quotidiano munere continemur. Gaudemus et hinc quoque, gloriosissime Domine, quod tua beneficia non irrite postulamus. Tempera, bone artifex, organum corporis nostri, ut harmonie mentis possit aptari; nec sic roboretur, ut superbiat; nec sic languescat, ut deficiat. Tu nosti que uere moderata sunt. uasa tua sic reple prosperis, ut capacitas non prebeatur aduersis. Dominetur ratio, seruiat caro: quoniam a te solo potest effici, ne fragilitate corporis possit offendi.  uerum hec pro nostro modulo, non pro rerum ipsarum magnitudine dicta sufficiant: quando et amplius quam expetebamur ediximus, et alma lumina ueracium litterarum breuiter talia cauteque docuerunt. Illi enim potuerunt de his inoffense dicere, qui purificati diuino munere, probabili se meruerunt conuersatione tractare.



[COMPLEXIONES.]





APPENDIX AD EDITIONEM GARETIANAM. REGIAE CELSITUDINI IOANNIS GASTONIS, MAGNI ETRURIAE PRINCIPIS, SCIPIO MAFFEIUS.

 Hesitanti mihi, prestantissimum hoc tanti scriptoris monumentum emitteremne modo, ut acriter poscebatur; an in aliud tempus, quemadmodum constitueram, differrem; ea cogitatio sollicitudinem dubitationemque abstulit statim ac rescidit omnem; cum succurrit posse me ex maturata eius editione occasionem arripere, obsequentissimum et multis nominibus, serenissime princeps, tibi deuinctum animum publice profitendi. Iis scilicet me, postquam in hac metropoli feliciter commoror, humanitatis et clementie uinculis obstrinxisti; ut nichil impensius exquirerem, nichil exoptarem uehementius, quam officii mei testimonium quoddam, cultusque singularis non minimum argumentum quomodocunque exhibere. Illud ad hoc accedit, quod premium maximum, decusque inusitatum manere probe sciam, quascunque sub faustissimis auspiciis tuis prodituras lucubrationes; nimirum procul dubio fore, ut a te legantur, intime intelligantur, et mira, qua polles, ingenii ui non minus acute quam uere et apte diiudicentur. Idem obtingit libris fere singulis  qui in manus deueniant tuas; horas enim aliquot sepissime legendo transigis, quod uoluptatis atque oblectamenti genus quotusquisque est hac etate nostra inter priuate etiam sortis proceres, qui probet, qui intelligat, qui amplectatur? Nemo certe fuit inter omnes celebratissima illa, ac prorsus singulari humanitate, quandocunque a te in colloquium admissos, qui mentis acumen, ingeniique elegantiam non admiraretur summopere, et summis laudibus non prosequeretur. Externi etiam homines, et e ualde dissitis a nobis regionibus  huc profecti, uariis eorum linguis ita passim a te interpellari solent, ut non uerba tantum proprietatemque dictionis, sed ipsam gentis sue, patriarumque ciuitatum enuntiationem, et natiuum sonum audire sibi uideantur. Decent hec quidem omnia, decent quam maxime Etrurie imperaturum: omni euo scilicet studiis et artibus, non fortis tantum, ut olim ille, sed docta quoque Etruria creuit . Cuius spectatissime prouincie ex inclinata hac urbe rationem habere, et argumentum sumere liceat: nam ut uetera et toties decantata sileantur, paucissimas profecto his ipsis temporibus ciuitates, seu prestantissimi in re litteraria uiri, seu scientiarum adiumenta, priscorumque monumentorum cura spectentur, Florentie comparandas deprehendere est. Plurimis ea quidem titulis felix; at nullo magis, quam quod iis principibus regatur, qui paterno potius imperio utentes quam regio, sic alunt ac fouent, ut cum perquam multe in hac iniquitate temporum Italie ciuitates minuantur sensim, et populi frequentia decrescant, augeatur ipsa in dies,  et feliciter efflorescat. Ego uero, princeps serenissime, qui ab aliquot iam mensibus incredibili quadam cum uoluptate hoc celo fruor, huiusque propterea publice felicitatis sum particeps, etiamsi dum preclarum hoc et hactenus frustra perquisitum opus tibi sisto, non tam munus exhibere, quam officio satisfacere optime intelligam; spero tamen fore, ut hilari ac benigna fronte, que tua lenitas est et clementia, a te excipiar, atque ut studiis meis fautorem aliquando adiutoremque te prestes.



AD DOCTUM HUMANUMQUE LECTOREM.


 Cur prestantissimum hoc opusculum multo ante, et ubi primum in illud incidi, non ediderim; cur modo, postquam in longe dissitis studiis uersor,  repente emittam; unde habuerim; qua occasione tum istum, tum alios plures maximi pretii codices repererim ac detexerim, monendus docendusque es, amice lector. Octo fere elapsi iam anni sunt ab ecclesiastice antiquitatis thesauro, in ipsa patria mea per me inuento, atque effosso; quo sacras litteras eruditionemque uniuersam, Dei Optimi Maximi ope et auxilio, amplificaturum aliquando me ac iuuaturum spero. Inuestigandi detegendique occasio fuit huiusmodi: Sermonem habueram cum amicis non semel de Itinerariis Italicis, siue de libellis iis que in unaquaque ciuitate rariora et obseruatione magis digna habeantur, recensentibus, quibus instrui et summa fide adhibita uti solent, quicunque fere ab externis prouinciis ad Italiam peragrandam se conferunt. Ostendebam quantum in eo scriptionis genere non imi tantummodo subsellii homines, seque ut plurimum exscribentes inuicem, sed ipsi quandoque peccassent summi et litterati uiri; uel diuersam admodum a uero rerum speciem exhibentes, uel putantes  posse quemquam diebus paucis in urbe aliqua subsistentem, quorumcunque, que notatione digna in ea sunt, notitiam assequi. De uerona presertim nostra cum uerba facerent, cum allucinatos esse declarabam non uno loco; tum multa ab iis pretermissa memorabam, que imprimis describenda erant et celebranda.  Ut enim eorum quidpiam attingam, que maiori studio ab istis explorari solent, nemo unus comitum Biuilaquarum cimelia, aureo XuI seculo  collecta, et preclare collocata ac disposita nominauit unquam; etiamsi inter illa, preter eximias pictas tabulas, ereas imagines, mss. codices et excusos, quod in his rebus primas tenet, L circiter uetusta e marmore simulacra numerentur, Augustorumque tam certe ac prestantes protome, ut Rome quoque, nedum uerone, spectanda et magnifacienda supellex haberi possint. Addebam tamen, non tam in his omnibus uiaticorum huiusmodi largitores, externos fere omnes, culpandos esse, quam incuriam nostram, desidiam, dicamne? inscitiam etiam quandoque nostrorum hominum ac stuporem; quorum plurimi, cum preclariora queque, ad rerum presertim ac temporum notitiam spectantia, aut ignorent, aut rideant; ut que pre manibus habemus innotescant, ab extremis finibus ueniant necesse est qui perquirant, qui illustrent. Arrepta hinc occasione, iuuenes aliqui summo ingenio, qui multa mecum erant familiaritate coniuncti, instare acrius ceperunt, ut quod ueronam spectaret, libellum adornare  ne pigeret, quo singula memoratu digna cum in hospitum, tum etiam in ciuium commodum recensere niterer atque explicare. Iis obsequi cupiens, opusculum aggredi minime distuli. Dum id molior, cum quidquid etiam manuscriptorum codicum ueterumque documentorum prestantius ac rarius apud  nos seruaretur, indicare mihi constitutum esset; capitularium librorum mentio subiit, que apud plures scriptores mihi aliquando occurrerat; et quamuis una in ciuitate uox omnium esset, a maioribus etiam tradita, nichil omnino ex antiquissima ea bibliotheca reliquum esse, accessi tamen ad canonica Ecclesie primarie claustra, ut locum quo olim fuerat lustrarem, et an ueteres saltem plutei superessent inspicerem. Frustra perquirens, accepi a prudentibus uiris pluribus, de loco nichil constare, pluteorum neque hac etate, neque patrum memoria uisum quidquam uel auditum esse. Necdum tamen a proposito destiti; cum enim cogitarem, non Guarini euo tantum, qui ex ea S. Zenonis sermones eruerat; et Ambrosii Camaldulensis, qui celeberrimam uocat in Hodeporico, mireque uetustatis uolumina in ea spectauit, bibliothecam stetisse: sed et Panuinii etate  magna eius exstasse uestigia; et S. Caroli quoque, quem celebrat Paulus Manutius in nuncupatoria epistola, quod S. Cyprianum  restitui curasset, accersito uerona mire uetustatis exemplari: incredibile mihi uidebatur nullas ab eo tempore exuuias nobis superesse. Quamobrem cum inter prestantiores ipsos canonicos patrie historie notitia, et antiquitatis amore Carolus Carinellius excelleret, illum adiens, in quem etiam tabularii cura tunc ex officio incumbebat, enixe obtestatus sum, ut arcas, scrinia, forulos scrutaretur omnes, exploraretque an eorum codicum reliquie haberentur ulle, quorum uel puluis ipse mihi in pretio esset. Apprime is tum erudito sui ipsius genio impulsus, tum amore singulari, quo me pro humanitate, qua prestat, perpetuo prosecutus est, hanc indaginem instituit; postque paucos dies aduenit hilari uultu, quiddam repertum iri asserens sperare se in latibulo, quod excuti ab ambobus simul cupiebat. Properaui confestim ad capitulares edes, ipsumque in subobscurum cubiculum secutus sum, in quo prealtum mihi armarium ostendit, cancellarii scriptis  refertum; supra cuius fastigium nescio quid ueterum chartarum, et lignea quedam librorum integumenta, in speciem illuc olim coniecta, apparere uidebantur. Scala statim arcessita et applicata, more impatiens, ascendo; eiusque repositorii summitatem nulla tabula terminatam deprehendo, sed detectam et cauam, ita ut uelut ampla ibi capsa efficeretur. Aceruo quisquiliarum et fragminum, qui superstabat, reiecto, cauum omne codicibus plenum uideo, mirantibus, puto, insuetam, et quam ab immemorabili temporis spatio non aspexerant, diurnam lucem. Quosnam uero codices, Deus immortalis! Primus quem arripui, nigrumque et secularem quo obruebatur puluerem nichil morans, extraxi, maiori Romana littera, et quidem magnifice atque adamussim effigiata fulgebat; secundus celeri ea scriptura constabat, quam litteraria omnis respublica modo Gothicam, modo Saxonicam, modo Longobardicam appellat, et putat usque in hanc diem, Francogallicam item quandoque, uiro maximo P. Mabillonio nouitatem  nominis concipiente; ego uero mere Romanam inuictis, ni fallor, et ineluctabilibus argumentis ostendam aliquando, atque euincam. Rursus pergo; et non nisi maiusculis notis, aut millenaria que uideretur, etiamsi alterius forme, scriptione exarati libri prodibant. Unus in mentem uenit, quem ad sequiorem etatem statim reiicerent, quicunque a scriptura ipsummet codicis seculum designari putant: illum tamen Thodorus ecclesie ueronensis lector, Agapeto u. c. consule, hoc est anno Christi DXuII, exarauit. Alienabar pene mente ac sensibus pre admiratione, et uigilans somniare uidebar mihi, cum scirem uno uel altero eius uetustatis codice regias quandoque commendari bibliothecas atque illustrari. Extractos demum omnes ab illo tumulo ita collocari ac disponi canonicus Carinellius iussit, ut euoluendi mihi facultas esset; quin post tempus aliquod, cum quid circa eos codices meditarer aperuissem, capitulique res  agi ipsi uideretur, et ueronensis ecclesie dignitati maxime consuli, admonitis ad quos tunc temporis spectare poterat, quosdam ex rediuiuis hisce mss. pro arbitrio utendos tradidit, et domum meam comportari indulsit. Tum uero lucubrationibus uariis siue inceptis, siue meditatis ualedicens, peticis precipue, cuius facultatis illecebra, quidquid florentis etatis oblectamentorum atque ineptiarum cura mihi non eripuit, absumpsit, studia mea ad hos potissimum codices contuli: quorum plurimos  mutilos deprehendi, acephalos, semesos, laceros, et reliquias potius librorum quam libros. Nec alio fere aspectu par erat monumenta emergere, que decem aut duodecim, ad minimum autem nouem seculorum etatem tulerint: cum enim due ueluti classes horum codicum sint, quarum una rubro numero signata uisitur, nigro altera, prioris classis membranas a Pacifico ueronensis ecclesie nono seculo archidiacono defluxisse, plura sunt que ferme euincant. Bibliothecam ab eo conditam retulit  Panuinius, siue ex epitaphii uersu coniectans: Bis centenos terque senos codicesque fecerat; siue ex traditione quadam, eo tempore adhuc superstite. Eam bibliothecam totius orbis terrarum celeberrimam fuisse, arguebat idem Panuinius  ex his ipsis, ut opinor, eiusdem in Canonicorum monasterio uestigiis, de quibus in presens sermo est. Has uero librorum, quos Pacificus qua collegit, qua exarari iussit, reliquias esse, id etiam confirmat, quod unus et alter scripti dicantur, Regnante Domino Nostro Hlotario Imperatore. Ut autem constet, quo is anno decesserit, quam admirando ingenio floruerit, quantumque ecclesiam ueronensem capitulumque nostrum, multis ac preclaris titulis, ut alibi persequar, illustrem decorauerit, inscriptionem afferam, candido marmori incisam, et in cathedrali templo pulchre collocatam, cuius priorem tantum partem uulgarunt Panuinius, Ughellius, alii; 11 disticha pretermittentes, que ab ipso eximio uiro, ut sepulcro suo  aliquando inscriberentur, concinnata nullus dubito; cum e sensu quinti presertim uersus et decimi tertii, tum quia stylum pre se ferunt, a rhythmico precedente elogio longe diuersum: quibusdam enim interlucent tum Latine locutionis, tum petice uenustatis luminibus, que in eius etatis monumento alio nullo reperire est: nonum distichum exempli gratia cum quibusuis medii eui lucubrationibus compara. Qui celebrati huius ingenii fetum aliquem nancisci summopere cupiebant, elegans pro tempore epigramma, quod pre oculis quotidie habentes non agnoscebant, plaudentes excipiant. Hoc ipso epigrammate linguas Hebraicam et Grecam calluisse se archidiaconus noster nobis indicat: nomen enim suum Hebraice et Grece reddit, cum se Pacificum uocat, et Salomonem, et Ireneum. Lapidis scripturam, siue orthographiam seruo, meliori tantum et multiplicata interpunctione lectorem iuuans.

Archidiaconus quiescit hic uero Pacificus,
Sapientia preclarus, et forma prefulgida.
 Nullus talis est inuentus nostris in temporibus:
Quod nec ullum aduenire unquam talem credimus.
Ecclesiarum fundator, renouator optimus
Zenonis, Proculi, uiti, Petri, et Laurentii,
Dei quoque Genitricis necnon et Georgii.
Quicquid auro, uel argento, et metallis ceteris,
Quicquid lignis ex diuersis, et marmore candido,
Nullus unquam sic peritus in tantis operibus.
Bis centenos, terque senos codicesque fecerat:
Horologium nocturnum nullus ante uiderat:
En inuenit argumentum; et primum fundauerat
Glosam ueteris, et noui Testamenti: posuit
Horologioque carmen spere celi optimum:
Plura alia grafiaque prudens inueniet.
Tres et decim uixit lustra, trinos annos amptius:
Quadraginta et tres annos fuit archidiaconus:
Septimo uicesimo etatis anno Cesaris Lotharii
Mole carnis est solutus, perrexit ad Dominum.
 Nono sane calendarum obiit decembrium,
Nocte sancta, que uocatur a nobis Dominica.
Lugent quoque sacerdotes, et ministri optimi,
Eius morte nempe dolet infinitus populus.
uestros pedes quasi tenens, uosque precor cernuus,
O lectores, exorare queso pro Pacifico.
Hic rogo pauxillum ueniens subsiste uiator,
   Et mea scrutare pectore dicta tuo.
Quod nunc es, fueram, famosus in orbe uiator,
   Et quod nunc ego sum, tunque futuris eris.
Dilicias mundi prauo sectabar amore;
   Nunc cinis, et puluis, uermibus atque cilbus [a 1Kb] .
Quapropter potius animam curare memento,
   Quam carne [b 1Kb] ; quoniam hec manet, illa perit.
Cur tibi plura paras? quam paruo cernis in antro
   Me tenet hic requies, sic tua parua [c 1Kb] fiet.
Ut flores pereunt uento ueniente minaci,
   Sic tua namque caro, gloria tota, perit.
Tu mihi redde uicem, lector, rogo carminis huius,
    Et dic, da ueniam, Christe, tuo famulo.
Pacificus, Salomon mihi nomen, atque Ireneus,
   Pro quo funde preces mente legens titulum.
Obsecro, nulla manus uiolet pia iura sepulcri,
   Personet angelica donec ab arce tuba.
Qui iaces in tumulo terre, de puluere surge,
   Mangnus adest iudex milibus innumeris.
Tolle hinc segnitiem, pone fastidia mentis,
   Crede mihi, frater, doctior hinc redies.


Anno Dominice Incarnationis DCCCXLuI. Indictione X.

Perscrutari ingressus quidnam ueterum scriptorum hi codices nobis seruassent, Christiana tantum monumenta librosque ecclesiasticos reperi; in eo maxime, quam mente conceperam, spei parum, ut fatear, respondentes, quod anecdota in tanto librorum numero perpauca occurrerent. Plura tamen erui luce dignissima; et ex uulgatorum collatione multa didici, que nouisse Christiane ac litterarie reipublice magnopere intersit. Cur ergo premis? interpellabit  quispiam: cur tot annos differs? cur adhuc occultas? Hoc uolebam nescius ne esses, erudite lector, et hoc ipsum est, de quo teneri quodammodo uideor rationem reddere. Prima equidem protrahendi causa ex ipsa rei mole ac difficultate oritur; neque enim in his rebus aut properare deberet qui posset, aut posset qui uellet. Multa sepe uolumina, multe uoluminum congeries percurrende atque excutiende sunt, ut decem uersus satis caute scribantur. Immane quantum temporis collationes absorbent! quot editiones, quot ab Henrico Canisio usque in hanc diem collectiones peruolutande, ut tantum monumentorum satis constet! Deuorandus sane alacriter labor, ubi rariorum ut plurimum librorum ea supellex omnis in promptu esset: at quam incredibili corporis, animi, marsupii defatigatione perquirenda mihi fuerant plurima uariis in ciuitatibus, et ab remotissimis regionibus arcessenda! Nec parum obstitit, quod incisor nunquam fuerit ad manus: quamuis enim duo ex celeberrimis nostre etatis uerone pedem fixerint,  altero, quod litteris sculpendis operam non det, altero, quod chiragra impediri soleat, uti non licuit. Addas uelim, non capitularibus tantum codicibus, sed prestantioribus omnibus qui uerone seruantur, constitutum mihi esse Bibliothecam ueronensem manuscriptam instruere: adesse quidem apud nos putantur nulli; at mille et ducenti numerantur in una Saibantiana bibliotheca: paucissimi sane habebantur Grece loquentes; iam uero horum quoque, me adnitente, non uulgaris copia est aduecta. Insidet animo, quod maxime expediat, undecunque decerpere, de antiqua Latinorum scriptura disceptationem premittere, ac postremam operis partem ex documentis selectis  instituere, quorum classis prior Aegyptiacis papyris exarata, et a me presertim conquisita et possessa contineat: ea  occasione noua quedam ad artem criticam diplomaticam pertinentia proferre uellem, que raptim tradere nemini certe liceat. Has moras ab ipsa re; maiores autem a me ipso contraxi, et ab anterioribus institutis, et a supellectilis mee tenuitate, quam fateri, imo profiteri minime uereor: cum enim in capitulares codices incidi, preclariores interioresque ecclesiasticas litteras ne primoribus quidem labris attigeram; Grecas tantum delibaueram; Hebraica elementa uix uideram; Latine disserendi ante aliquot tantum menses primo periculum feceram; critice nec ipsum nomen, ut hodie uulgariter accidit, satis assequebar. Incipiendum mihi ergo fuit eo ipso etatis anno, quo popularis meus Panuinius desiit; hoc est post prelongam immortalium uoluminum adornatam seriem decessit. uerum quidem est, P. abbatem Bacchinium, ad quem confugi, cuique par referendi nulla unquam facultas suppetet, mira mihi tam longe uie compendia monstrasse: sacra tamen Biblia, concilia, Patrum non exiguam partem perlegere oportuit; a  quibus quantum studia mea abfuissent, carmina Italica uarii generis, tragedia, erotice theses, de re petica disceptationes satis testantur; nec non Italica scriptio de scientia quam equestrem uocant; cui tamen id acceptum refero, quod ad profane saltem eruditionis limina mihi iter strauerit, ut quibus moribus quibusue opinionibus in iis que, ut hodie loquimur, ad honorem spectant, Romani Grecique uixerint, eruerem ac patefacerem. Disquisitionis illius nullam audio rationem hucusque habitam esse ab antiquariarum lucubrationum indagatoribus, qui de diis umbratilibus, de fibulis, de caligis disceptationes magno ceteroquin studio conquirunt, et Latine etiam transferunt: uidetur tamen ea peruestigatio, que ad uitam pertinet, et ad mores repurgandos ualde conducit, ut magis ardua, et minus trita, ita multo utilior existimanda. Ad rem ut redeam, que preterea me ab his codicibus sepe distraherent, acciderunt multa. Cum Christophoro Pfaffio u. cl. de rebus grauissimis  decertandum mihi fuit; de studiorum methodo, et uniuersali gymnasio recte instituendo sententia mea, qualiscunque esse potuerit, fuse proponenda; patria priscorum temporum historia pertexenda, et Italicarum regionum sub Romanis metropoles ablegande; uernacularum e Latinis Grecisque scriptoribus uersionum catalogo, quem antea descripseram, cum translatio agglutinanda quedam, tum de numismatum ac lapidum primatu disceptatio: noua, quam protuli, de fulminum generatione sententia iteratis argumentis uindicanda. Sed et plura euenerunt, que me non a manuscriptorum tantum, sed a quibuscunque omnino studiis diuellerent: sex mihi publico officio absumptos menses; complures rursus serenissimo Bauarie electorali principi feliciter dicatos conterranei mei probe norunt. Satis multa attulisse, quibus procrastinanti mihi ultro ignosci debeat, opinor; cum in iis omnibus nulla mihi culpa imputari possit. uerumtamen cum annos rursus aliquot cunctaturus sim, in eo me extra culpam non esse,  sponte et ingenue fateor: deflexi scilicet, tantamque prouinciam intermittens, in alias sensim delapsus sum nec minus amplas, nec minus arduas; quibus demum non nisi ornatis et peractis ad pristinam reuertar. Id qui contigerit, expono. Constitueram Bibliothece ueronensi ms. ineditarum inscriptionum parergon adiungere, que uel in urbe nostra, uel in agro reperirentur. Dum uetustos lapides exploro in hunc finem, et exscribo, monumentorum eiusmodi is me amor incendit, ea cepit admiratio, ut dispersa, occultata, neglecta, celi inclementia intereuntia, colligendi in unum, publico tutoque loco exponendi, contegendi quoque, et integra atque incorrupta in futurum euum prestandi, cupiditas me inuaserit maxima. Re felicius cedente, uirisque prestantioribus symbolam conferentibus, auiditas incessit Greca  quoque et externa, quotquot maxime possem, undique conquirendi. Satis prospera et in hoc fortuna usus, cum nec labori parcerem, nec pecunie, Museum ueronense, siue peculiarem collectorum marmorum editionem iure quodam a me flagitare cum res ipsa, tum doctiores ceperunt ciues. Manum admouens, cum preclarissima occurrerent, incogitatam de usu ac prestantia inscriptionum disputationem ingressus sum: uerumtamen Gruterianam collectionem, lapidarios scriptores, summosque rei litterarie proceres marmoribus passim utentes percurrens  tot fallaciis obrutum, tot allucinationibus demersum, tot adhuc tenebris circumfusum studium hocce mihi uisum est, ut nichil satis tuto in hac materia prestari posse arbitratus sim, nisi noua quadam Arte critica lapidaria adornata, ac premissa. uix mentem cogitatio ista subierat, mei compos, et rationis studiorum meorum non amplius fui; tanta enim ui operis huius et instituti imaginem conformationemque in cerebri fibras adactam sensi,  ut alia quecunque abiicere, siue in aliud tempus reiicere, coactus omnino fuerim. Cum quidquid hoc libelli futurum sit, quamprimum exigere auerem, patriam mihi relinquendam noui, in qua diuerticula parata perpetuo essent: idcirco statim ac per domesticas tricas licuit, Florentiam me contuli, ut in hoc Musarum domicilio, et quo mihi ab omni parte iucundius nullum, in eam opellam incumberem. Ultro fateor inconstantiam hanc, et ab uno ad aliud lucubrationis genus defectionem, minime laudandam esse, sed improbandam, defugiendam, uituperandam: quo me satis tuear, non habeo; at non in studiorum tantum, sed et in ratione uite inobseruata quadam et occulta rerum connexione ita ducimur, ut sepe aberrationes nostras ne quidem percipiamus, atque illuc sensim iam peruenisse nos, quo tendere constitutum nobis minime fuerat, quandoque admiremur. Id quoque afferre pro me possim: nempe cum inter aduersa multa molestiasque, quibuscum non infrequenter conflictaui, libertatis bonum mihi omnino  intactum seruarim, ita ut otii mei nemini prorsus rationem reddere obstringar, siue ad hec me conferam, siue ad illa, perinde esse: quin, ut etiam nullum ex inceptis commentariis, uires meas, quod optime intelligo, multum excedentibus, ad exitum perferam, que duo bona unice mihi a studiis peto, nichilominus consequar: ut uitam non sine delectatione ducam, et ne quid interea deterius agam.

 uerumenim uero cur in presens, contra ac decreueram, dies aliquot manum de tabula tollam, atque ad intermissos codices redeam, Cassiodorii complexiones emittens; curque hoc membrum a Bibliothece ueronensis corpore auellam, paucis persequar. Morem in hoc gero amicis et familiaribus, quorum uoluntati ac consilio, cum iterum atque iterum efflagitant, obsistere minime ualeo. Admonuerunt ii per repetitas litteras, uiros quosdam in ciuitate nostra prestantes repentino et laudabili desiderio correptos, quidquid anecdoti in mss. capitularibus continetur, in publicam lucem prolatum intnendi: quapropter cum uir eximius, undequaque doctissimus, et tum a dignitate, tum ab ingenuis moribus suspiciendus, ueronam, que ipsi patria est, aduenisset; illum obsecrasse, ut negotium hocce in se reciperet, et quamprimum fieri posset, quam plura posset ex his membranis educeret: uel ignorabant ii scilicet, quam longam ego in istis codicibus singulis operam posuissem, uel procrastinantem me diutius, ac labores meos supprimentem,  eam curam abiecisse, opinati sunt. Rogabant ergo uiri amicissimi impense atque enixe, ut, uel ceteris omnibus posthabitis, Bibliothecam meam perficere properarem, uel eius saltem specimen aliquod communicarem, quo de consilio meo atque instituto quidquam tandem constaret. Parui, qua licebat: nempe ut de specimine edendo statim cogitarem. Inter illa que manu mea transcripta et quomodocunque illustrata mihi seposueram, hoc maxime opusculum pluribus de causis selegi; sed precipue quod seiunctim prodire, et libellum ex se constituere minus improprie posset. Adnotationes relegens, tribus aut quatuor locis uersus quosdam adieci; ceterum quod antea scripseram, non attigi. De uersione Scripture sacre qua Cassiodorius utitur, multa commentari inceperam, que reiicere in aliud tempus cogor. Iam uero ad aras confugio, hoc est ad lapides meos iterum me recipio, ueronenses codices non nisi post annos aliquot, uitam et ualetudinem Deo Optimo  Maximo suppeditante, resumpturus. Quidquid interea eruere ab his atque illustrare alii forte pergant, exspectabo lubens et letus excipiam, cum probe norim multo utilius in tam laborioso tantique momenti officio prospectum, ac longe prestantius per quoslibet alios Christiane ac litterarie reipublice consultum iri.



DE COMPLEXIONUM OPERE, ET CODICE CUI DEBENTUR.


 M. Aurelii Cassiodorii Senatoris cum ingenium singulare et multiplici studiorum genere exercitum ac comprobatum, tum sacra precipue et digna Christiano homine ab eo percepta doctrina, summo eruditorum consensu ita celebrantur, ut quecunque ab eo  litteris consignata sunt, nulla profecto laude, nulla, ut auide arripiantur, indigeant commendatione. Inter lucubrationes quas posteaquam militie monastice nomen dederat, exarauit, memorat ipse in prefatione ad Orthographiam, Complexiones in Epistolis apostolorum, et Actibus eorum, et Apocalypsi, quasi breuissimas explanationes decursas. Memoria lapsus est uir eruditissimus, Ioan. Alb. Fabricius, Bibl. Lat. lib. III, c. 16, cum harum mentionem fieri tradidit in prefatione uariarum, quam multo ante conscripserat. Complexiones siquidem extremo senio confecit, cum post illas ad amantissimos orthographos discutiendos anno etatis 93, Domino adiuuante, peruenerit: quin ad disserendum de Orthographia, ex nonnulla de Complexionibus apostolorum orta disputatione impulsum fuisse, eiusdem ad Orthographiam prefationis initio discimus. Ille uero nequidquam hactenus perquisite exoptateque, atque inter deperdita communiter recensite, spe omni prorsus abiecta  deplorabantur. Exiguam quidem ac postremam partem, que in Apocalypsin est, Daniel Mollerus editam docet, ut uidere est apud Fabricium in Supplemento Bibliothece Latine; at quamuis editionem ipsam designauerit, Mollerum deceptum suspicor:  sane inter eos quos consului , qui illam nouerit inueni neminem. De Gulielmi Crouei  allucinatione certe constat, qui in Elencho Scriptorum biblic. Complexiones in Acta apostolorum uulgatas credidit. At prodit nunc tandem, et sacrarum litterarum bono ex insperato scriptum hoc emergit. In duos libros diuiditur; legitur enim in Actorum fronte: Incipit liber II. Trithemius olim de uiris illustribus Benedictinis agens, libris XuI distinctum censuit. Stylus ipsissimus est ac ceterorum Senatoris scriptorum: de quo sane cum iis sentire nequeo, quibus ualde arridet, cum preruptum ac confragosum dicendi genus amare nesciam: at seculi ea dictio et oratio est, quam propterea iniuria quis Cassiodorio imputauerit: neque huiusmodi librorum a rhetorica elegantia pretium ducitur. Nonnullis forte exsanguis ac ieiuna, fere etiam quandoque mutila expositio hec uideri  poterit, magisque in ea pietas spectanda, quam ingenii acumen, aut prestantia doctrine: nemo tamen inficias ibit, preclara etiam non pauca uariisque de causis plurimi facienda in ea contineri. Nec ualde mihi laborandum autumo, ut ostendam quo loco ecclesiasticum habendum sit uI seculo exaratum opus; et a percelebri id quidem eruditoque scriptore, quem inter sanctitate claros Alcuinus  aliiue, atque inter sacros Ecclesie doctores recenset Beda . Mirum imprimis profecto est, quantum afficiamur et nouo edificationis spiritu catholici excitemur, cum antiqui nec antea cogniti monumenti quidquam deprehendentes, eadem dogmata inspicimus; cumque eamdem a prioribus usque seculis perpetua serie deductam doctrinam uetustissima scriptura, uelut nouo et irrefragabili teste traditam comprobantamque intuemur. Quod etiam mores ac pietatem spectat, preclara multa in his Complexionibus reperias: uerum ut a doctis cupide excipiantur, id satis superque sit, in sacris  scilicet Noui Testamenti libris interpretandis uersari, canonicasque etiam Epistolas exponere, in quas ueterum commentarii uix unus aut alter exstant. Quod si cetera abessent, quibus ecclesiastici libri commendari solent, ad huius pretium mirum in modum augendum diuerse ille sacri textus lectiones et antique uersionis frusta, que nobis exhibet, abunde sufficerent. Constat siquidem cum ex canone, tum ex hemistichiis, que capitulis explanator prefixit, uulgata eum, siue Hieronymiana uersione usum non esse, sed ueteri. Proinde discrepantias uel minimas, uulgata lectione margini adiecta, indicaui: ille quidem studium atque operam in sacrum textum, inque eius interpretationem conferentes iuuabunt summopere, multisque ac perutilibus animaduersionibus ansam prebebunt. Antique autem uersionis ab his Complexionibus excerpta fragmenta eo pluris facienda sunt, quo nobis a Cassiodorio traduntur, uiro scilicet in optimis sacrorum librorum exemplaribus  deligendis, ut ex Diuinis Lectionibus intelligimus, accuratissimo, eorumque emendationem ex fontium etiam inspectione acriter suadente. Discrepantias illorum etiam locorum subinde adnotaui, que in explanationis contextu non semel occurrunt: quamuis de iis ambigi possit, ipsisne exemplaris uerbis an paraphrastice aut memoriter ab expositore adducantur: que suspicio orta mihi est aliquando in Actorum Complexionibus, cum a communi textu uersus quidam nimis recedere uiderentur. Infirmatur tamen suspicio hec, quod in uerbis ipsis prepositi textus hemistichia quandoque legantur, que addita explicationis seu connexionis gratia uideri possint; ut illud Act. XIu, 18: Cumque ibi commorarentur, et docerent; itidem XuI, I: Cumque circuissent has nationes: que tamen in exemplari suo interpretem legisse, nullus dubito: quin aut eadem, aut similia Grecus aliquis codex pretulit, ut Waltonii precipue uariantes Lectiones testantur. At de his penes eruditos iudicium esto: quibus in his Complexionibus noua  quoque et peculiaris in capita sectio animaduertenda erit: id temporis scilicet sacrorum librorum ut emendationem, ita pro arbitrio quisque sibi partitionem concinnabat. De ueteri capitum distinctione, Scriptureque sancte stichometria notum est, quam multa disputauerint uiri docti. Nunquam uero frustra laborare, qui sacris ueterum lucubrationibus eruendis operam nauat, uel unus harum Complexionum de Trinitate locus satis testatur: nondum enim ad hodiernos expugnandos Unitarios uel profligandos, tam inuictum tamque ineluctabile testimonium emerserat. Clamant isti, Scripture uersiculum, quo sanctissima Trias perspicue docetur, S. Ioannis Epist. I, c. u, in priscis codicibus ut plurimum non reperiri, et ab antiquis Patribus lectum non esse, Africanis quibusdam exceptis. At docet nos Cassiodorii interpretatio lectum ab ipso fuisse; quo constat et in Romanis exemplaribus exstitisse: quibusnam autem? nimirum  selectissimis, et qui iam tum haberentur antiqui: is enim priscos et emendatos codices ad sacre Scripture lectionem maxima cura deligendos in Diuinis Lectionibus admonebat: quid putabimus ab ipso prestitum, cum non legendos tantum, sed et interpretandos susciperet? uix autem puto, Cassiodorii etate uetustatis laude celebrari codicem potuisse, qui ad apostolica fere tempora, siue ab iis haud ita longo interuallo dissita non pertingeret. Quam emendatis etiam exemplaribus uteretur, intelligi potest ex prefatione Diuinarum Institutionum, qua libros ceteros notariis emendandos tradidisse discimus, sacros uero manu ipsum sua emendasse. Quin de Orthographia fuse disserere, non alia de causa profitetur aggressum esse se, quam ut sacra Biblia inculpatim exscriberentur.

Membraneus liber, in quo insigne hoc ecclesiastice antiquitatis monumentum unice perennauit, eximie ac uenerande uetustatis notas pre se fert omnes; adeo ut uideri possit ab ipsius Cassiodorii etate non  ita multum abesse. Integer atque incorruptus, modo paginas quasdam excipias, quibus membrana uel perforata, et ab atramento exesa interlucet, uel fugientium litterarum tenuissima uestigia uix retinet: uniuersim bone etiam note, et multis aliis comparatus correctionis laude non carens; plures enim interdum paginas oculo inoffenso percurras, quamuis deinde menda turmatim alicubi occurrant: siue diuersitas hec atque inconstantia mutato librario, siue remisso aliquando et defatigato imputanda sit. Ut erudito seculi genio morem geram, formam litterarum scriptureque specimen propono: nec librarii nec temporis nota ulla uisitur.

Habes in primo specimine cur auctoris nomen noue scripserim. et secus ac soleat: cum enim post artem typhographicam inuentam nunquam, quod sciamus, tante uetustatis Cassiodorianus codex emerserit, atque in editorum manus deuenerit, id in primis nostro debebimus, ut uera tandem huius nominis  inflexio innotescat: Cassiodorius siquidem rectius est dicere, quod triplici huius manuscripti testimonio liquet. His certe in rebus Tertulliani canon obtinet: Id uerius, quod prius . Quin gentilitia nomina apud Romanos ut plurimum in ius desinere peruulgatum est. Ex Aurelia gente Cassiodororum familia primo fluxit; qua deinde in uarias stirpes iterum distracta, Cassidorius gentilitii nominis rationem obtinuit, in plures familias diffusi, etiamsi ab illa preferretur, que auctorem nostrum ediderat, uar. lib. I, epist. 4. Cassiodoros  precedentes fama concelebrat; quod uocabulum, etsi per alias uideatur currere, proprium tamen eius constat esse familie.

Summam fidem in hac editione instruenda adhibui, et ms. etiam in minutioribus, quantum fieri potuit, inhesi. Qui antiquum monumentum ab exemplari unico primus eruit ac profert, satis cautum et  circumspectum se prestare uix possit; is enim quid posteritati omni legendum sit imperat ac iubet. Ad constitutam mihi fidem pertinere credidi, nichil immutare, ut syntaxin quandoque restituerim; et de meo nichil addere, aut ad sensum, qui mutilus uideretur, integrandum, aut ad lacunas aliquas explendas: quas congruentibus quidem utcunque uerbis supplere in promptu est ut plurimum; abstinendum tamen duxi, ubi eadem ipsa, que uel membrana albescente euanuerunt, uel corrosa deficiunt , obuia prorsus et indubitata non sint. Emendati num, quas raro adhibui, ubi opere pretium sit admonebo, ut et ipse ab aliis emendari possint: hoc si prestitissent transactis temporibus critici, ueterum scripta aliquanto melius pernosceremus; innumeros enim locos ex arbitrio reficientes, antiquorum codicum lectiones ab oculis subduxerunt. Non ea tantummodo quam mihi proposui, in ms. exhibendo fides, sed impulit etiam me constans  doctorum hominum sententia ac uoluntas, ut quedam scriptionis genera, a quibus ms. liber nunquam deflectit, intacta relinquerem; que in aliis editionibus nichil prohibebit corrigere, et ad meliorem usum traducere. Sunt ex his, epistula, temptare, fantastica, profeta, dicio, condicio, ammirans, atque alia: intellegere perpetuo scribitur, ut in quamplurimis et uetustissimis aliis codicibus: plebeiorum precipue et rusticorum hominum is erat sonus, ut arguo e Ciceronis loco, de Orat. lib. I, quem de his uocibus accipio: ridetur Cotta iotam literam tollens, et e plenissimum dicens, qua pronuntiatione non oratores antiquos, sed messores imitari, Crasso uidebatur. Scribitur in hoc exemplari, cecitas, celum, celestis; item adicere, subicere, reicere. Inconstanter in aliis: itaque modo seculum, modo seculum; cena et cena, ut apud ueteres scena et scena. Obedio hic fere semper, nec non rettulit. Molestum erat lectorem morari, quotiescunque particule non, ut, quod, etc., aut redundant, aut desiderantur. Libri autem indolem ac morem,  minutasque itidem emendationes semel hic innuamus: hec quid intersit scire, non nisi criticis sacris initiati intelligunt. Primum consuetis permutationibus cognatarum litterarum laborat liber: peccauimus, pro peccabimus; super uiam bis, interuallo preter morem relicto, pro superbiam; item accedere, cadet, montes, pro accidere, cadit, montis; contra si, et audiat, pro se, et audeat; item adque, aliquod, que occurrunt ut plurimum, pro atque, aliquot. Scribitur in ms. inproba, conplectens, conpunctos: preterea opportune, ponitur, conuersos, pro opportune, punitur, conuersus: Cassiodorii etate familiaria menda: is siquidem Orth. cap. 15, b pro u, u pro b, o pro u, n pro m, contra orthographie precepta uitiose positas non relinquas. uideas sepe popolus, mondissimus, iracondia: quam ab antiquo accepta consuetudine, uetustiora monumenta testantur. Legitur etiam in codice, pietas, pretio, se: exinde manifesto errore, patiatur, fidelium, nobis, pro potiatur,  filium, bonis; rursus, Dei que, his, necesse, respicere, huc, hic, pro Deique, is, nescisse, despicere, huic, sic; demum se pro esse, esse pro se, uictum pro uinctum, alibi pro albi, nullis effulsisse, pro nullis se fuisse, uita et pro uitiet, subripere pro subrepere, precationibus pro precautionibus, impedisset pro impendisset. Mirum est interdum, ut in contrarium abducatur sententia a litterula una, utque addita ea, uel dempta, periodus integra restituatur. Animaduerti, eadem consonante concurrente, scilicet in fine unius dictionis, atque in capite alterius, primam a librario sepe omitti: siue unu siue; cum ipso semper, pro cum ipsos semper; alibi ex opposito importune conduplicat: niger regressus, illis suscipere, cum scribendum erat niger egressus, illi suscipere; regionis pro religionis, ut etiam scribitur in Taurinensi codice, e quo initium Epitomes Institutionum Lactantii, nusquam antea uisum, aliquot ab hinc annis emisi. Quid memorem deprehendisse me seddomini, pro se domini? seddicit pro se dicit? didici ex his que non sunt huius loci. Preludentes Italice lingue  phraseologias persequi non uacat: aduerbia promptissime, benigne, deuote, ita in hoc opusculo enuntiari solent: prontissima mente, benigna mente, deuota mente. Redarguerat auctor noster, Diu. Litt. cap. 15, librarios grammatice artis expertes ob m litteram, quam si inconuenienter addas aut demas, dictio tota confusa est. At erat in ms. pre passionem, de Herosolymam: fluebant hec ab imperite plebis sermone, quem iisdem solecismis superiori etiam etate infectum fuisse constat. Trimalchionem et socios eodem modo in conuiuio loquentes inducit Petronius, ut etiam a plebeia locutione ridiculum aucupetur: scimus te pre litteras fatuum esse.

Adnotationes addidi breuiusculas: dissertationibus locus patebat multiplex; uerumtamen non tam Cassiodorii tunc opus exhibuissem, quam meum. Auctoris uitam nichil attinebat retractare post amplissimam quam optime eiusdem editioni P. Garetius premisit. Cum et aliam laudari deprehendissem a card. Norisio nostro in Apologia monachorum Scythie,  nempe quam P. Dionysius a S. Martha Gallice edidisset, post longam indaginem reperi tandem, et percurri. Libro Iu de scriptis amissis uerba faciens, Catenam memorat, seu Commentarium ex pluribus scriptoribus decerptum in Epistolas apostolorum, et Acta, et Apocalypsin. Complexiones nostre designantur; sed que ad modum Catene elucubrate minime credi poterant, cum Catenarum usus longo post Cassiodorium interuallo emerserit; neque ex uariis scriptoribus illo euo commentarius decerpi potuisset in apostolorum  Epistolas, quas paucissimi adhuc interpretes attigerant, ut in adnotationibus persequar.

Cum per epistolas amicos eruditos de huius operis editione monerem, Apostolus Zenus, inuictissimi et litterati eque ac litteratorum hominum amantissimi, Caroli uI Cesaris Augusti historicus, et peta, inter alia que his ipsis diebus docte rescribit, quam rara  medio etiam euo harum Complexionum exemplaria fuerint, animaduertit: nam Notkero Balbulo, seculi X scriptori, minime innotuerunt; ut ex eius opusculo de Interpretibus sacre Scripture arguere est, quod in Thesauri nouissimi Anecdotorum  tomo primo P. Bernardus Pez, Mellicensis in Austria monachus, nuper uulgauit.

Solemne mihi perpetuo fuit, ut doctorum uirorum iudicio scriptiunculas meas subiicerem, nichilque mihi acceptius accidit, quam cum quid peccarim admoneor. uir inter amicissimos, Antonius Maria Saluinius, seculi decus, cum in eum epistole mee locum, huius uoluminis col. 0000 incideret, quo e regis uocabulo de Romano imperatore non agi, arguere uideor; commode docuit, aliis quidem argumentis recte id probari, illo uero nequaquam: cum ex uoce qua ad Romanos imperatores significandos Greci uti solent, Latinis etiam legendis, ut uocantur, regis nomen eadem significatione sepe adhesisse deprehendatur.





[M. AURELII CASSIODORI COMPLEXIONES IN EPISTOLAS ET ACTUS APOSTOLORUM NECNON IN APOCALYPSIN.]



PRAEFATIO.

 Breues [a 10Kb] apostolorum, quos nos proprie Complexiones possumus appellare, summatim dicendo diuersa  complectuntur, que sibi tangenda esse proponunt; ut nec relatio iudicetur effusior, nec aliquid  breuitate constrictum pretermissum esse uideatur. Sit ergo nobis proposite rei breuis et absoluta narratio, summas rerum in paruitate complectens, non cuncta uerba discutiens, sed ad intentiones suas summatim dicta perducens; ad quod nos studium sensum lectoris deducere festinamus, ut altius ad intellectum perueniat, ubi nostra eum deducere uoluntas congrua intentione festinat. Inter Breues autem et Complexiones hoc interest, quod Breues sunt subsequentium  rerum particulatim diuisa commonitio; Complexiones autem similium rerum iuncta copulatio: quod tibi iam notum facio, lector, ammonitus [a 1Kb] ut alterum interrogare non egeas, dum ipse plenissima quod dicimus satisfactione cognoscas. Nunc ad exponendum textum in Christi nomine ueniamus.

[b 1Kb] Cassiodorii Senatoris, iam Domino prestante conuersi [c 1Kb] , explicit Prefatio.



M. AURELII CASSIODORII COMPLEXIONES IN EPISTULIS [a 1Kb] APOSTOLORUM.



EPISTOLA SANCTI PAULI AD ROMANOS [b 2Kb] .

 1.---I, 1. Paulus, seruus Christi Iesu, uocatus Apostolus, et cetera. Nomen suum competenter preponit Epistulis, quoniam scribebat absentibus: uocatum  se quoque a Deo dicit Apostolum, sicut Ananie dictum est: uas electionis est mihi, ut portet nomen meum in gentibus: et segregatum in Euangelium Dei, quod ante promiserat per prophetas, de Filio suo, qui factus est ei ex semine Dauid secundum carnem [c 1Kb] : per que se dicit accepisse gratiam, ut in omnibus eum gentibus predicare debuisset. Ita catholice fidei fundamenta in ipsis primordiis, uelut doctus architectus, salutari predicatione constituit. Benedicit etiam Romanos, ut gratiam et pacem a Deo Patre et Domino Iesu Christo percipiant; [d 1Kb] ubi etiam et Spiritus sanctus intellegi debet: quoniam ex tribus una, uel due nominate persone, totam plenissime noscuntur indicare Trinitatem; sicut in Actibus apostolorum beatus Petrus ait: Et iussit eos in nomine Iesu Christi  baptizari : cum Dominus dixerit: Ite, docete omnes gentes, baptizantes eos in nomine Patris,  et Filii, et Spiritus sancti . Legitur etiam in suprascripto libro, de solo Spiritu sancto: Ioannes quidem baptizauit aqua,  uos autem baptizabimini Spiritu sancto .

2.---I, 8. Primum quidem gratias ago Deo meo, per Iesum Christum, pro omnibus uobis, et reliqua. Imprimis Deo gratias agit, Romanorum predicans fidem, et pro eis se orare testatur assidue; promittens habere se desiderium, ut ad eos tandem aliquando uenire preualeat ad confirmationem fidei, que iam illis probabatur esse communis: nam frequenter se desiderasse dicit ad eos uenire; sed testatur quibusdam impedientibus causis se fuisse prohibitum: scilicet ut doceret eos plenius, sicut et ceteras nationes, ad quas fuerat destinatus, Noui et ueteris Testamenti ueritate patefacta; adiiciens exemplum Ambacum [e 1Kb] prophete, iustum ex fide uiuere . Nec terrearis de profunditatibus sacris,  quia maxime intentionis eius est, ut se ipse consequenter exponat.

 3.---I, 18. Reuelatur enim ira Dei de celo super omnem impietatem et iniustitiam, et reliqua. Iram Dei supra illos dicit esse manifestatam, qui cum supernam potentiam per creaturas eius et inestimabiles operas cognouissent, gloriam incorruptibilis Dei ad creaturas corruptibiles transtulerunt; id est, ut homines, uolucres, et quadrupedes colere decreuissent. Hi dum se estimant esse sapientes, stultitie cecitate damnati sunt: quia totum inde mortiferum nascitur, ubi auctor rerum fuerit sacrilega impietate derelictus. In quo enim subueniat creatura fragilis, si offendatur omnipotentia Creatoris? Hactenus fuit narratio delicti; post sequitur pena peccati.

4.---I, 24. Propter quod tradidit eos Deus in desideria cordis eorum, et cetera. Hic iam commemorat  qualis pena proueniat eis qui se a Domini cultura summouerint; scilicet ut qui Deum incorruptibilem contemnere temptauerunt, relicti in desideriis et inmunditiis cordis sui, ipsi se alterutra feditate commaculent: primum, ut contra naturalem usum feminis utantur inlicite; ipsi quoque masculi mutua corruptione lacerati subdantur libidinibus suis et ceteris flagitiis que cecatus sensus inuenit: sed non solum hec facientes, uerum etiam talibus consentientes simili detestatione condemnat.

5.---II, 1. Propter quod inexcusabilis es, o homo omnis, qui iudicas, et cetera. Arguit eos qui alios recte iudicant, et eadem se uita commaculant: patientia enim Dei sustinet dementer errantes; sed qui fuerit peccata confessus, gloriam suscipit et honorem;  illos autem qui ueritati non consentiunt, tribulatio et angustia digna consequitur; acceptio siquidem personarum apud Deum non est, sed sola qualitas pensanda factorum; non enim tantum legis auditores grati sunt Deo, sed factores legis potius iustificabuntur.

6.---II, 14. Cum enim gentes, que legem non habent, naturaliter que legis sunt faciunt, et reliqua. Cum gentes, que legem non habent, naturali uiuant institutione composite, Iudeus, quoniam legem accepit, eamque nec intellegere, nec custodire uoluit, in iudicio Domini Christi amplius tenetur obnoxius: non enim quemquam beatum circuncisio facit esse, sed uita; maxime cum illa recisio preputii ad circuncisionem cordis constet esse translata; cuius  laus non ex hominibus, sed esse constat ex Deo.

7.---III, 1. Quid ergo amplius est Iudeo? aut que utilitas circumcisionis? Gentibus quidem, que adhuc minime crediderant, preponit Iudeos; qui tamen legem Domini deuotis cordibus acceperunt; nec iterum illud potest euacuare precepta diuina, si quidam eorum inobedientes fuerunt; illis enim pereuntibus, legis ueritas manet: nam peccata hominum dicit commendare iustitiam Dei, ut cum nos delinquimus, ille in condemnatione nostra semper iustissimus approbetur; qui uero aliud dicunt, eorum iusta damnatio est: quapropter Iudeos et Grecos  omnes sub peccato esse confirmat. Hoc etiam tertii decimi psalmi comprobauit exemplo, dicens uniuersam carnem non lege iustificari posse, sed gratia; quod Christi Domini comprobauit aduentus, qui nobis in reatu positis fidei sue dona largitus est.

8.---III, 27. Ubi est ergo gloriatio tua? exclusa est: per quam legem? factorum? non; sed per legem fidei, et reliqua. Iudeorum gloriam, quam uidebantur habere per legem, ueniente Domino Saluatore, per legem fidei profitetur exclusam: non enim per legem circuncisionis, uel alia huiusmodi, iustificatur homo; sed per legem fidei: quoniam unus est Deus et legis et fidei. Abrahe quoque subiungit exemplum, probans non ex operibus eum gratiam Domini reperisse, sed fide , quem iustificatum non in circumcisione perhibet, sed in preputio esse per fidem. Fides autem eius euidenter apparuit, quando, Domino promittente, non dubitauit credere de se et Sara uetulis Isaac sibi filium nasciturum. Quapropter similis erit illis iustitia, qui Dominum Christum, et propter delicta humana traditum, et propter iustificationem nobis conferendam crediderint suscitatum.

9.---u, 1. Iustificati igitur ex fide, pacem habeamus ad Deum, per Dominum nostrum Iesum Christum. Iustificatos per fidem pacem monet habere cum Patre; quando per Iesum Christum Filium eius eterne salutis munera perceperunt, qui magis in tribulationibus  et angustiis spei sue sumunt semper augmentum. Cum pro impiis Iesum Christum dicat esse mortuum, multo magis ab ira saluos facere promittit, quos suo sanguine iustificare dignatus est: peccante siquidem Adam, mortem humano generi constat inflictam; etiam eis qui mandata Domini, sicut fecit Adam, minime preuaricasse noscuntur; sed sicut per Adam mors pertransiuit in posteros, multo amplius in aduentum Domini Iesu Christi gratia et donum eterne uite abundabit in plurimos.

10.---u, 28. Igitur sicut per unius delictum in omnes homines in condemnatione, sic et per unius iustitiam in omnes homines in iustificatione. Adhuc in eadem probatione persistit: nam per Adam dicit suscepisse mortem genus humanum; sed per Dominum  Christum eterne beatitudinis premia consecutum; et sicut per unius inobedientiam peccatores constituti sunt multi, ita et per unius obedientiam iusti constituentur multi; subintrauit enim lex, ut abundaret delictum; uenit gratia ut deleret exitium; et ideo, qui iam mortuus est peccatis, uiuere non debet in delictis.

11.---uI, 3. An ignoratis quia quicunque baptizati sumus in Christo Iesu, in morte ipsius baptizati sumus? Sicut omnis baptizatus suis peccatis est mortuus, ita Christo resurgente nouatur in perpetuam sospitatem: nam qui similitudini mortis eius complantatus agnoscitur,  eodem modo et similitudini uite ipsius sociandus esse declaratur: in illa enim cruce noster uetus homo confixus est, ut innouatus exinde resurrectionis munere nasceretur. Nam sicut Christus semel peccato mortuus est, et uiuit in gloria Dei, ita et nos peccatis mortui, in ipsius sanctificatione uiuamus; quia iam non sub lege, sed noscimur esse sub gratia.

12.---uI, 15. Quid ergo? peccabimus, quia non sumus sub lege, sed sub gratia? et reliqua. A fidelibus uiris famulandum [a 5Kb] non dicit esse delictis; quia iam non sunt subiecti legi, sed gratie: nam sicut prius iniquitatibus membra carnalia seruiebant, ita nunc per fidem spiritales effecti, uiuere debent in sanctitate propositi: quippe, quando in prioris uite stipendio  finis erat sine dubio mors eterna; in ista uero perpetuum datur gaudium, et sine fine securitas.

13.---uII, 1. An ignoratis, fratres , et reliqua. Quemadmodum se habeat lex, facta uiri et mulieris comparatione designat. Sicut enim mortuo uiro, mulier sine crimine transit ad alterum, ita recedente lege, ad nouitatem gratie sine culpa peruentum est: quapropter seruiendum Deo iam dicit in gloria [forte in gratia], non in littere uetustate: nam occasionem peccati lex dedit, que prohibendo delicta, inobedientes homines reos semper ostendit.

14.---uII, 12. Itaque lex quidem sancta, et mandatum sanctum, et iustum, et bonum. Cum sit lex spiritalis, necesse est ut eam caro semper offendat:  quoniam uitio peccati originalis, mundi concupiscentiam probatur affectare damnatam: unde profitetur Apostolus habere se desiderium boni, sed trahi maxime lege peccati; propter quam difficultatem Dominus Pater misit Filium suum, qui, assumta carne peccati, credentium uincla disrumperet.

15.---uII, 25. Igitur ego ipse mente seruio legi Dei, carne autem legi peccati. Legi dominice dicit se quidem uoluntate seruire, sed carne potius obedire peccatis: qui autem non ambulant secundum carnem, suscipiunt a Domino remissionem: ideo enim Pater misit Filium suum, ut sumens similitudinem  carnis peccati, delicta mundi dissolueret. Nam prudentiam carnis, que est inimica Diuinitati, mortem dicit operari; spiritalis uero intellectus, qui Deo semper acceptus est, eternam uitam tribuit et salutem: unde magis in Spiritu sancto uiuendum est, qui nos tunc inhabitat, quando se a nobis diaboli potestas extraneat. Ambulandum est ergo in sanctitate propositi, quoniam qui spiritaliter uiuunt, hi filii Dei sunt.

16.---uIII, 15. Non enim accepistis spiritum seruitutis iterum in timore, et quod sequitur. Omnem Christianum perfectum dicit accepisse non seruitutis spiritum in timore, sed filiorum adoptionis affectum: quando illum patrem dicit, cuius hereditatem iusto desiderio concupiscit: nam si Christo compatimur,  et glorie ipsius participes esse merebimur. Sed multo minora sunt presentia mala, quam futura premia; ista enim temporalia, illa perpetua sunt: nam creatura nostra [b 61Kb] congemescit [uulg., us. 22, omnis creatura ingemiscit] et parturit, quousque ad illud perueniat, ut promissa felicitate potiatur: quod etiam se dicit efficere, quamuis Spiritus sancti cognoscatur iam primitias accepisse, exspectans redemptionem corporis sui, que in generali resurrectione prestanda est.

17.---uIII, 24. Spe enim salui facti sumus. Spes autem que uidetur non est spes. Promissiones diuinas spe magis predicat sustinendas; quoniam quidquid in futuris temporibus punitur [leg. ponitur], carnalibus oculis non uidetur. Spiritus autem sanctus  postulat pro nobis gemitibus inenarrabilibus; id est, quod nos gemere faciat, ut ad promissa premia uenire possimus. Predestinatos autem dicit uocatos, ut sit Dominus Christus primogenitus in multis fratribus: et ne in tanta spe titubarent hominum corda fragilia, predestinatos dicit uocatos, uocatos autem asserit iustificatos, iustificatos uero magnificatos esse confirmat. Hoc argumentum dicitur climax, id est gradatio, quod etiam in subsequentibus frequenter assumit.

18.---uIII, 31. Quid ergo dicimus ad hec? si Deus pro nobis, quis contra nos? et cetera. Commendat  igitur per omnia misericordiam Patris, qui ut nos redimeret, suo Filio non pepercit: quid enim nobis boni potuit negare, qui beneficiorum omnium concessit auctorem? ipse enim interpellat pro nobis, qui et sedet ad dexteram Patris. Consequitur etiam numerosa nimis et affectiosa promissio, nullas tribulationes, nullas persecutiones, nulla pericula, nullas potestates celorum, neque presentia, neque futura, a gratia nos Domini Christi posse diuidere, quibus dignatus est tam magna prestare.

19.---IX, 1. ueritatem dico in Christo, non mentior, testimonium mihi perhibente conscientia mea in Spiritu sancto, et reliqua. Charitatem carnalium parentum suorum tantam sibi fuisse testatur, ut, quod ultimum miseriarum est, se magis uoluisset a  Christo diuidi quam Iudeos a fide Domini uideret excludi: quod etiam et Moses dixisse legitur: Aut dimitte populo huic peccatum; sin autem, dele me de libro quem scripsisti [a 1Kb] . Primum, quia adoptati erant in gloria filiorum; deinde quibus preceptum est legis obsequium, unde patriarche quoque prouenerunt; et quod omnes honores superat, ex quibus natus est secundum carnem Dominus Christus, qui est super omnia Deus benedictus in secula. Ad fidem quoque Christi filios dicit uenire promissionis, non omnes filios Abrahe, qui ex eius quidem semine nati sunt, sed eiusdem fidei non fuerunt; dantur etiam exempla Abraham et Sare, Isaac et Rebecce, et duorum fratrum Esau et Iacob; sed unus ex his ita probatur electus, ut nullis meritis precedentibus,  sed per solam gratiam germano uideatur esse prepositus, gratiam Domini gratuitam per cuncta commendans.

20.---IX, 14. Quid ergo dicemus? nunquid iniquitas apud Deum? Absit, et reliqua. In arbitrio Domini posita fatetur uniuersa, quando non uolentis, neque currentis, sed miserentis est Dei. Exemplum quoque Pharaonis annectit, quia iuste uoluntate sua peragit, quecunque disponit. De superioribus etiam dictis sibi facit contrariam questionem, quam figuli comparatione dissoluit, dicens, habere eum potestatem, aliud uas facere in contumeliam, aliud in honorem: ne quis contra Dei uoluntatem sacrilega murmuratione consurgat.

21.---IX, 22. Quod si uolens Deus ostendere iram,  et manifestare [uulg., notam facere] potentiam suam, et cetera. Ostendit patientiam Dei, cum impios magna pietate sustinuit; ut tam de gentibus quam de Iudeis eligeret sanctos uiros, quos preparauit glorie sempiterne: cuius rei Osee prophete datur exemplum. Iudeorum autem reliquias, exemplo Esaie prophete, conuertendas dicit in fine seculorum, quod etiam esse faciendum ipsius prophete alio confirmauit exemplo.

 22.---IX, 30. Quid ergo dicimus? quod gentes, que non sectabantur iustitiam, adprehenderunt iustitiam. Gentes dicit per fidem, non ex operibus comprehendisse iustitiam: nam Iudei credentes ad litteram, et non spiritaliter sapientes, offenderunt in lapidem offensionis, qui est Dominus Christus: quod etiam prophete Esaie probatur exemplo. Unde affectu ciuico pro Iudeis quidem se orare testatur, pro quibus testimonium perhibet, habere quidem illos emulationem Dei, sed Christi scientiam non habere, qui est finis legis et completiua perfectio.

23.---X, 5. Moyses enim scripsit, quoniam iustitiam, que ex lege est, qui fecerit eam homo, uiuet in ea. Moyses dicit, si fecerit homo iustitiam, que ex lege est, uiuet in ea; et ideo Christum Dominum uirtute  potentie sue resuscitatum credat a mortuis: nam siue Grecus, siue Iudeus, qui recte inuocauerit nomen eius, et non fuerit sacrilega dubitatione confusus, saluus erit. Negat autem obstinatum Iudeum Euangelio credere, qui ipsum Christum contempsit audire, quod etiam multorum comprobatur exemplis.

24.---XI, 1. Dico ergo: nunquid repulit Deus populum suum? Absit, et reliqua. Uniuersum populum Hebreorum a Domino non dicit esse contemptum, sed eum exinde cotidie [b 1Kb] multos eligere, qui ad futuri regni possint gaudia peruenire: quod etiam regnorum lectione confirmat; nam sicut electos dicit Domini gratiam consecutos, ita incredulos refert celesti lumine fuisse priuatos. Hoc etiam Esaie  et Dauid probatum constat exemplis. Iudeos autem memorat offendisse quidem, sed non ut funditus interirent; quorum si delictum, Christo crucifixo, salus est mundi, et deminutio diuitie gentium, multo magis conuersio eorum erit ingens gaudium beatorum.

25.---XI, 13. uobis enim dico gentibus; quandiu ego quidem sum gentium apostolus, et cetera. Apostolus gentes alloquitur, dicens, se quidem Iudeos ad emulationem eorum uelle deducere; sed gloriari non dicit debere gentes, quod Iudei propter incredulitatem suam repudiati sunt, ut plenitudo gentium salutariter introiret: nam si dilibatio ipsorum sancta est, massam potius constat esse sanctissimam: de oleastro et oliua pulcherrimam faciens comparationem;  quia gloriari non debet insitum contra illud, ubi constat insertum: nam si gentes extraneum beneficium Domini munere perceperunt, quanto magis et illi possunt ab ipso restitui electe semel origini!

26.---XI, 25. Nolo enim uos ignorare, fratres, mysterium hoc, et sequentia. Ad tempus ex parte Hebreum populum dicit fuisse cecatum, ut ad fidem Christianam gentilitas introiret. Ceterum in fine  seculi Isreliticum populum misericordia Domini perhibet esse saluandum, postquam gentium predestinata crediderit multitudo; nam sicut legem accipientibus Iudeis prius, gentes minime crediderunt, ita et saluatis gentibus, Iudei credituri esse noscuntur: conclusit enim Deus omne in incredulitate, ut cunctis misericordie sue dona prestaret.

27.---XI, 33. O altitudo diuitiarum sapientie et scientie Dei! et reliqua. Dominice dispositionis ammiratione completus, ueraciter exclamat incomprehensibilia esse que sancta Trinitas probatur efficere: ex ipso enim, id est ex Patre; et per ipsum, id est per Filium; et in ipso, id est in Spiritu sancto, sunt omnia; et ut unitatem in eis indiuisibilem esse monstraret, adiecit, ipsi gloria in secula seculorum [in  uulg. deest seculorum]: unde Romanos obsecrat ne seculi delectatione capiantur, sed corpora sua preceptis debeant offerre celestibus. Monet etiam ut omnes secundum mensuram suam sapere debeant, quam Deus unicuique pro sua pietate distribuit; quatenus abrogaret presumptiones inlicitas, unde fragilis maxime peccat humanitas.

28.---XII, 4. Sicut enim in uno corpore multa membra habemus, et cetera. Facta comparatione membrorum, docet unumquemque secundum dona prestita, in compage ecclesiastici corporis Christo Domino debere famulari; regulas multifarias ponens, quemammodum fideli populo sit uiuendum. Ad postremum taliter cuncta concludit, ut nemo malum pro malo reddat, sed iniquitas inflicta boni potius  retributione uincatur.

29.---XIII, 1. Omnibus potestatibus sublimioribus subditi estote [a 1Kb] , et reliqua. Omnibus potestatibus iustitiam precipientibus dicit esse debere subiectos, quoniam potestas a Deo datur, et Deo uidetur uelle resistere qui ordinationi iudiciarie nititur obuiare, dicens ab eo propter conscientiam rationabiliter formidari, qui in aliquo facinore probatur inuolui: ideo enim et tributa soluimus, quia nos principibus subiectos esse sentimus; ministri enim Dei sunt, cum crimina commissa distringunt.

30.---XIII, 7. Reddite omnibus debita, et quod sequitur. Omne quidem debitum per enumerationes plurimas dicit esse reddendum, ita tamen ut nos affectio teneat semper noxios: cuncta enim Dei  mandata complet, qui in proximi caritate consistit, quia plenitudo legis est fratris custodita dilectio. Commonet etiam de seculi istius nocte surgendum, quoniam proximus est aduentus Domini, quem debemus bonis operibus exspectare uigilantes: ipsum uero sustinere cognoscitur, qui carnis desideria superare monstratur.

31.---XIu, 1. Infirmum autem in fide assumite, et cetera. Infirmum dicit ad sacras Scripturas leniter assumendum, nec cum eodem districta impugnatione  litigandum; facta comparatione docens, alios solis oleribus reficiendos, alios ciborum soliditate satiandos; et ideo unusquis non debet alterum spernere, sed de omnibus discernat solus ille qui uere iudicat: potens est enim Dominus illum magis in abstinentie soliditate firmare, qui nobis uidetur carnis fragilitate succumbere; nam cum de ieiuniis ageret, dicit, alius iudicat diem inter diem , ut quidam fidelium quarto et sexto die [b 1Kb] eligunt abstinendum; alius autem omnem diem, quia multi inueniuntur, qui omni die inedie se oblatione purificant; sed utrique gratias Domino suo referre non desinunt.

32.---XIu, 7. Nemo enim nostrum sibi uiuit, et nemo sibi moritur, et reliqua. Presumptiones illicitas hominibus tollens, siue moriamur, siue uiuamus, ad  Dominum dicit esse referendum, qui iudicaturus est mundum: adeo [leg. ideo] enim redimit humanum genus sanguine pretioso, ut omnibus ipse dominetur. Datur etiam Esaie congruenter exemplum, quod ipsius imperio cuncta famulentur.

33.---XIu, 12. Itaque unusquisque nostrum pro se rationem reddet Deo, et cetera. Illos arguit qui abstinentia sua gloriando fratribus scandalum faciunt; dicens apud Dominum nullatenus esse aliquid inquinatum, sicut ipse testatur: non enim quod in os intrat, coinquinat hominem, nisi forte illis culpa ista proueniat, qui cibos [c 1Kb] quos Deus ad uescendum creauit, inquinatos esse pronuntiant; quod et alibi dicit Apostolus, omnia munda mundis, coinquinatis autem et infidelibus nichil est mundum ; non  enim in cibo nostro regnum Dei, sed in pace et concordia noscitur constitutum. Nam quamuis abstinere sit bonum, tamen si caritatem fratris destruat, constat esse peccatum: prebens dominice passionis exemplum, sicut psalmus LXuIII dicit, improperia eum sustinuisse, ut dilectionem fratrum pius miserator impleret.

34.---Xu, 4. Quecunque autem scripta sunt, ad correptionem nostram [uulg., ad nostram doctrinam] scripta sunt. Quecunque libris sacris sunt indita, ad correptionem nostram et ad spem futuri seculi dicit esse conscripta: unde oportet eos inuicem fratrum onera portare, sicut et Christus nostra cognoscitur suscepisse: Isaie prophete et XuII psalmi exempla subiungens, Deum Patrem et Christum Dominum  omnes populos debere sub communione laudare. Benedicit etiam Romanos, et fidem ipsorum sancta predicatione concelebrat; se autem dicit eos necessario commonere, ut oblatio eorum accepta fiat Deo per Spiritum sanctum, qui eis probatur esse concessus: sic totius Trinitatis commemorata nobis salutaris unitas intimatur.

35.---Xu, 17. Habeo igitur gloriam in Christo Iesu ad Deum, et ea que sequuntur. Habere se dicit in Deo gloriam, quoniam predicatio ipsius ueniente  Domino nouiter instituta, ab Hierusalem per circuitum usque in Illyricum repleuerit Euangelium Christi . Deinde benedicit Romanos, promittens eis, postquam Hierosolyma quedam ordinauerit, ad eos se esse uenturum: quos rogat ut pro eodem orare non desinant, quatenus ereptus ab infidelibus Iudeis, dum ad Hispaniam profectus fuerit, ad eos ualeat uenire saluandos.

36.---XuI, 1. Commendo uobis Phebam sororem  nostram, et cetera. Ut ostenderet etiam hic gloriosum esse propositum bonum, commendat et salutat probatissimas mulieres et fratres diuersos, quorum operas sanctas spiritali laude concelebrat; admonens ut predicatores falsos euitent, ne eorum bene instituta corda subuertant: epistulam suam de incarnatione Domini ea qua cepit, predicationis uirtute concludens.



EPISTOLA PRIMA AD CORINTHIOS.


 1.---I, 1. Paulus uocatus apostolus Christi Iesu per uoluntatem Dei, et reliqua. Cum Sosthene fratre suo salutat Ecclesiam Dei que est Corinthi constituta,  et omnes qui inuocant nomen Domini nostri Iesu Christi. More suo in ipsis foribus predicat Christum, cuius uoluntate uocatus apostolus est, petens ut gratia illis et pax diuina largitate tribuatur: gratiam illis optat, ut futura Spiritus sancti uerba percipiant; pacem, ut unitatis uirtute gratulentur.

2.---I, 4. Gratias ago Deo meo semper pro uobis, et sequentia. Imprimis laudat fidem ipsorum, et orat ut usque ad aduentum Domini sine crimine perseuerent: obsecrans etiam ut percepte doctrine custodiant firmitatem, nec se putent predicatoribus esse subiectos, sed uni Domino Christo; quando se non in Pauli, non in Apollinis, non in Cefe, sed in Christi gratia baptizatos esse cognoscunt.

3.---I, 14. Gratias ago Deo, quod neminem uestrum  baptizaui, et reliqua. Non se dicit Apostolus alios baptizasse, preter Crispum, et Gaium, et Stephane domum; quoniam non se perhibet missum ut baptizaret, sed ut euangelizaret. Quod a maxima parte dicitur: omnibus enim apostolis datum est sacramentum baptismatis communiter dare: unde datur intellegi aliqua eos pro salute desiderantium effecisse, cum probarentur in predicationibus occupati. Euangelizauit autem in sapientia superna, non seculi; placuit enim Deo per stultitiam predicationis [sicut tamen incredulis uidebatur] saluos facere credentes: nam cum sint pauci secundum carnem potentes et nobiles, elegit Deus humilia, ut non glorietur in re omnis caro, sed in Domino Iesu Christo: sicut scriptum est in Ieremia propheta: qui gloriatur,  in Domino glorietur .

4.---II, 1. Ego, fratres, cum uenissem ad uos, et que sequuntur. uenisse se dicit ad eos, non in sublimitate uerbi, sed in uirtute sermonis, ut doctrinam suam non ostenderet esse seculi, sed supernam: quatenus et illi secularia deserentes, ad diuine contemplationis conscenderent summitatem: ostendens etiam quantum sapientia celestis ab humana discreta sit; nam si Iudei uerba prophetica percepissent, nunquam Dominum glorie crucifigere maluissent: alta sunt enim diuina mysteria; nam sicut infirmitates  que in homine sunt spiritus eius nouit, ita que in Deo profunda sunt solus ipse cognoscit: quapropter, ut de Deo loquatur, non a mundi spiritu,  sed a Diuinitate sibi asserit fuisse collatum: ostendens spiritalem uirum omnia iudicare, ipsum uero a nullo posse iudicare: quod Isaie prophete confirmauit exemplo .

5.---III, 1. Et ego, fratres, non potui loqui uobis quasi spiritalibus, sed quasi carnalibus. Pro ipsis initiis non se dicit Corinthiis locutum fuisse plenissime Diuinitatis arcana, sed potius tanquam paruulis lactis pocula contulisse: nam cum faciant illa que mundi sunt, probant se perfectam doctrinam adhuc minime percipere potuisse: quippe dum carnaliter sapientes dicerent, ego sum Pauli, ego Apollinis [us. 4; uulg., ego Apollo], quando perfectus fidelis Christi se famulum confitetur esse, non hominis. Predicatori enim suo nullus hoc potest debere, quod Deo; operas  autem hominum, que tamen supra fundamentum Christi edificantur, per tribulationes et diuersas necessitates huius seculi dicit esse purgandas: sicut Pater Augustinus in libro Enchiridion plenius explanauit.

6.---III, 16. Nescitis quia templum Dei estis, et Spiritus Dei habitat in uobis? et cetera. Templum Dei baptizatos esse confirmat; quoniam eos Spiritus sanctus inhabitat, quibus iam commune nil debet esse cum uitiis: precipue monens ut si quis se mundi existimat sapientem, ad diuinam potius agnitionem recurrat, que uere prudentes efficit et beatos: dicens omnia esse fidelium, que consequenter enumerat; fideles autem Christi, Christum autem Dei: quod a parte dictum est humanitatis. Addit etiam  non se metuere ut ab hominibus iudicetur; sed ne putaretur elatio, conscium se suorum non dicit esse bonorum; quando in iudicio Dei cuncta sint posita, ubi actus omnium manifesta dilucidatione cognoscitur. Hec autem que superius dicit, adeo [a 1Kb] et ipse in se, et Apollo discipulus eius transfigurata esse testatur, ne quid in suis uiribus presumptio humana confideret: optans eos in fide regnare, ut cum ipsis possit mixta caritate gaudere.

7.---Iu, 9. Puto enim quod nos Deus apostolos nouissimos ostendit, et reliqua. Propter Euangelium  Christi Apostolus se dicit diuersis iniuriis atque necessitatibus subiacere; cum filii eius spiritales in Christo sint nobiles et felices: rogans ut in uiis eius omnimodis [a 1Kb] perseuerent, qui sibi superne predicationis patrem esse uoluerunt: arguens eos qui se inflati de seculari gloria iactitabant; cum regnum Dei non in sermone uacuo, sed in uirtute sit positum. Minatur etiam eis ne illum [suppl. magis] cogant ad se uenire sub correptione, quam gratia.

8.---u, 1. Omnino dicitur inter uos fornicatio, et talis qualis nec inter gentes nominatur [b 1Kb] . Increpat Corinthios cur habeant inter se qui nouerce sue coniugio copulantur; dum modicum fermentum totam massam corrumpat; sed illum qui talia commisit, temporaliter tradendum iudicat diabolo in interitum  carnis, ut spiritus eius in iudicio Domini penas perpetue damnationis euadat. uetat etiam uel cibum cum his sumere qui se decreuerunt impia conuersatione tractare; sed auferendos dicit de medio, ne conspectis talibus reliqui polluantur: decet enim fratres regulis uiuere constitutis; de illis autem qui foris sunt, diuina disceptatio iudicauit.

9.---uI, 1. Audet aliquis uestrum habens aduersus alterum iudicium [uulg., habens negotium], et cetera. Iniquorum hominum uitandum dicit esse iudicium, et sanctorum potius expetendum, qui etiam mundum in futura disceptatione iudicabunt. Culpat deinde, cum iniuriam fratrum non sustineant, sed ipsi potius in eos impia uoluntate prosiliant. Enumerat etiam quibus uitiis inherentes ad regnum Domini non accedant,  illis scilicet qui usque ad uite exitum in talibus criminibus perseuerant: fornicationem dicens omnimodis exsecrandam, cum corpora nostra uitiet, que membra sunt Domini: nam qui emptus est magno pretio, iam non debet diabolo seruire, sed Christo.

10.---uII, 1. De quibus autem scripsistis mihi: Bonum est homini mulierem non tangere. Precipuum quidem esse dicit, nullatenus cum muliere misceri; coniugatos autem monet ad tempus abstinere, ut orationibus uacent; posteaque redire ex consensu ad usum matrimonii sui, ne tentatione diaboli probentur intercipi: quod tamen secundum indulgentiam, non secundum imperium, predicat esse faciendum. uult enim omnes abstinentes esse, sicut  ipse est; quod si nequeunt abstinere, tunc iungantur uxoribus: separari autem debere non dicit, qui in unam copulam federis conuenerunt.

11.---uII, 12. Si quis frater uxorem habet infidelem,  et que sequuntur. Si quis fidelis uxorem habet hereticam uel paganam, monet eam statim non debere derelinqui, sed impensa cura recorrigi: quod simili modo deuotam dicit efficere mulierem; nam si quis eorum in prauas sectas permanere uoluerit, tunc fas esse a fidele contemni; quoniam cum obstinatis et perditis nulla potest esse concordia. Subiungit etiam nullam esse salutem in preputio uel in circumcisione, nisi in mandatis Dei, que ad Nouum pertinent Testamentum. Preterea commonet ut siue seruus, siue liber ad fidem uocatus fuerit, sine discretione aliqua conditionis in catholico dogmate perseueret; quando in iudicio Christi fidelis seruus infideli domino recte preponitur.

12.---uII, 25. De uirginibus autem preceptum Domini  non habeo, et reliqua. Laudat quidem uirginitatem, sed permittit quoque coniugia; ostendens innuptas personas facilius spiritalia cogitare quam coniuges; omnibus tamen precipit non amare que mundi sunt, quia figura huius seculi statuto fine preteribit. Simili modo parentes commonet, dicens, primum quidem esse, qui seruat uirginem filiam suam; secundum, ut eam marito congrua temporis maturitate contradat: mulier autem que fuerit a marito derelicta, si abstinere non potest, nubat; remedium [leg. melius] est enim coniugio copulari, quam libidinis libertati derelinqui: multo tamen melius esse confirmans, si in uiduitate permaneant. Talia uero precepta diuino se asserit predicare consilio.

 13.---uIII, 1. De his autem que idolis immolantur [uulg.: De iis, etc., sacrificantur], et reliqua. Dicit quidem nichil esse idola, sed carnes uetat comedi que talibus uidentur offerri; ne infirmitas fratrum non decernat horrere quod paganos constat efficere. Itaque fit ut ad illum redeat errorem credentium, qui culpis prestat initium; quapropter non se manducare dicit in eternum, quidquid fratrem potest scandalizare carissimum: pro quo celorum Dominum in assumta carne constat occisum.

14.---IX, 1. Non sum liber? non sum apostolus? non Iesum Christum Dominum nostrum uidi? Apostolum se quidem dicit eorum esse quos sacra institutione formauerat; cui potestas erat cibos accipere, et matrimonio copulari [c 24Kb] , sicut et aliis apostolis liberum  fuit, qui uxoribus adherebant; sed omnia se dicit libenter sufferre, ne quod offendiculum Euangelio Christi afferre uideretur: pro qua re nec ab ipsis se aliquid uelle dicit accipere, quamuis a Domino  permissum esse noscatur; ne tantorum laborum gloria tali compensatione uacuetur.

15.---IX, 16. Nam si euangelizem [u., euangelizauero], non est mihi gloria, et cetera. Quadam necessitate se dicit euangelizare, ut iactantiam probetur effugere: dicit enim debitum se soluere, si commissa sibi uideatur uelle peragere: ait enim omnibus se humiliare, ut eos potuisset adquirere. Nam si illi qui currunt in stadio abstinere non desinunt, ut premia humana percipiant, quanto debet studio potiori future beatitudinis corona perquiri? Se autem non dicit in uanum currere, nec pugnis era uerberare; ne quod est omni infelicitate miserius, predicans aliis, ipse possit reprobus inuenire.

16.---X, 1. Nolo autem uos ignorare, fratres, quoniam  patres nostri omnes sub nube fuerunt. Admonet Corinthios ut que prioribus temporibus Iudeis facta sunt, ad Christum Dominum pertinuisse cognoscant; deinde ut penas eorum grauissimas paueant, et a culpis similibus nouus populus arceatur: monet etiam ut Dominum temptare non debeant, sed sperare, ut temptationes carnales eius dono pietatis euadant, cuius misericordia geritur, ut a seculi istius sceleribus euadatur.

17.---X, 14. Propter quod, karissimi mihi, fugite ab idolorum cultura, et reliqua. Sicut participes sunt mense Domini qui in unam communicationem conueniunt, ita participes sunt mense demoniorum qui una superstitione iunguntur; et ideo sibi conuenire non possunt, que discreta qualitate diuisa sunt.  Quapropter si quis dixerit immolaticium esse, propter conscientiam non oportet attingi; si uero ignoratum fuerit, in nomine Domini manducetur. Scriptum est enim in psalmo , Domini est terra, et plenitudo  eius. Nam siue manducetur, siue bibatur, siue aliquid aliud honeste fiat, omnia in gloria Domini constat esse facienda. Monet etiam ut sine offensione tractare se debeant, et Ecclesie placere, sicut et ipse cognoscitur effecisse.

18.---XI, 1. Imitatores mei estote, fratres [in uulg. deest fratres], sicut et ego Christi, et quod sequitur. Corinthios monet Apostolus ut, sicut ipse imitatur Christum, ita illum debeant fideles imitari. Sic autem fieri potest, si illud querant, quod multis, non quod sibi possit utile comprobari: docens caput uiri esse Christum, caput autem mulieris uirum, caput uero Christi Deum: quod dictum ab humanitate recte percipitur, ut tali distinctione recognita, ordine suo debeant cuncta pensari. Suadet quoque uiros ut  uelato capite orare non debeant, quoniam Deo subditum esse libertas est [a 1Kb] . Mulieres autem tecto capite Domino precipit supplicare, ut eas uiris suis subditas esse declararet.

19.---XI, 16. Si quis autem uidetur contentiosus esse, nos talem consuetudinem [leg. contentiones] non habemus. Populum Dei contentiosus quidem perhibet non amare; dicens, ecclesiasticum conuentum pacis uotum, non studium habere rixarum: oportere tamen dicit hereses esse, ut inter eos probati manifesta debeant puritate cognosci. Arguit quoque illos qui non sustinentes conuentum, singillatim celebrationem cupiunt habere missarum [b 9Kb] : exemplum reddens cene dominice, in qua regulam fidei non singulis, sed in unum cunctis dixit apostolis.

 20.---XI, 27. Itaque quicunque manducauerit panem, et biberit calicem, corpus [c 2Kb] et sanguinem Christi [d 1Kb] . Recte fidei et operum bonorum conscium dicit debere percipere, ne non tam remissionem  peccatorum quam damnationem suam uideatur appetere: nam si nos ipsi nos iudicamus, in iudicio Diuinitatis absoluimur. Quapropter in celebratione missarum inuicem dicit caritatis studio sustinendum; nam si ad muta simulacra cum reuerentia uidebantur ascendere, quanto magis ad Deum uerum sine blasphemiis et contentionibus, mente debent purissima conuenire? Dominus enim Christus non blasphemiis appetendus, sed in Spiritu sancto magno studio deuotionis honorandus est.

21.---XII, 4. Diuisiones autem gratiarum sunt, idem Spiritus, et sequentia. Quamuis diuisiones gratiarum multe sint, unum tamen esse Dominum confirmat auctorem, qui omnia hec operatur in omnibus. Hoc etiam membrorum et corporis probauit exemplo,  dicens aliud quidem uisum agere, aliud manum operari, aliud pedem efficere; sed inuicem sibi mutua complexione sociari. Sic in Ecclesia Dei, licet multa sint sanctitatis officia, adunatione caritatis, omnia sibi tamen necessaria esse noscuntur.

22.---XIII, 1. Si linguis hominum loquar et angelorum, et reliqua. In hoc capite commendat omnino caritatem; ita ut nullam uirtutem sine ipsa prodesse commemoret; definit etiam que respuat caritas, que sequatur; nam licet alia dona, id est fides et spes, in futuro seculo conquiescant, sola caritas permanet in eternum: quam dicit omnimodis exspectandam.

23.---XIu, 2. Qui enim loquitur lingua, non hominibus loquitur, sed Deo, et cetera. Inter scientiam  linguarum et prophetiam, magnam dicit esse distantiam: quando scientia linguarum non est omnibus nota, prophetia uero ecclesias instruit [a 1Kb] , et intelligentes muneribus supernis edificat: instrumentorum ponens exempla musicorum, quia nisi intellectum fuerit quod tibiis aut tuba canitur, auditus non potest haberi proficuus: multis probationibus docens maiorem esse prophetiam, cui magis eos studere commonet, quam diuersarum linguarum multifarie qualitati.

24.---XIu, 13. Ideo qui loquitur lingua, oret ut interpretetur, et que sequuntur. Adhuc in eadem facienda discretione remoratur, multis probationibus docens utiliorem esse interpretationem dominici sermonis, quam linguarum multifariam locutionem;  asserens non esse orationem proficuam que sine intellectu depromitur: ita et doctrina celestis, si non intelligatur, a plurimis putatur insania; nam si quis idiota prophetantem audiat, et que dicit intelligat, tunc cadit in faciem suam, et publice annuntiat quod uere Dominus locutus est per ipsum.

25.---XIu, 26. Quid ergo est, fratres? cum conuenitis,  unusquisque uestrum, et cetera. Ab hominibus qui in ecclesia docent dicit magnopere prouidendum ut auditores suos debeant diuinis iussionibus erudire. Si cui uero de sedentibus [b 1Kb] sermo Dei fuerit reuelatus, nec ipsum perhibet negligendum, quoniam interpretationes prophetarum asserit esse prophetias: prophetarum quippe intelligentiam prophetis dicit esse subiectam. Mulieres quoque propter infirmitatem sexus sui prohibet in ecclesia loqui; sed quod ignorant, domi eas discere precipit a maritis, ut tali lege composite, simul et scientiam et modestie munera consequantur.

26.---Xu, 1. Notum autem uobis facio, fratres, et reliqua. Breuiter notum facit Euangelium, quod predicauerat cunctis: nam tradidisse se dicit uniuersis  Christum mortuum pro nostris esse peccatis, et quoniam tertio die resurrexit a mortuis: qui licet multis fratribus post resurrectionem fuerit uisus, a se quoque, tanquam a minimo et abortiuo, refert esse conspectum: gratiam Domini de se plurima humilitate commendans, quo resurgente, resurrectio mortuorum non debet abnegari; quoniam omnis doctrina sancta destruitur, si de cordibus humanis credulitas ista tollatur: pulcherrima nimis definitione complectens resurrectionem esse Domini primitias dormientium.

27.---Xu, 21. Quoniam quidem per hominem mors, et per hominem resurrectio mortuorum. Sicut per Adam dicit homines mortuos, ita per Iesum Christum proueniet omnium resurrectio mortuorum. Mors autem  in fine seculi destruetur, quando Dominus Christus aduenerit: subiectus semper erit Patri a natura humanitatis assumpte, postquam illi fuerint cuncta subiecta, ut sit Deus omnia in omnibus . Qui uero ista non credunt, sicut dicit Ioannes apostolus, Antichristi nomine censebuntur. Obiicit etiam uerba dubitantium, in quali corpore resurgat ille qui mortuus est: que seminationis triticee facta comparatione destruxit, dicens, Si granum tritici cadens renascitur innouatum, quanto magis corpora, que mortua sunt, Domini iussione reparanda sunt!

28.---Xu, 39. Non omnis caro, eadem caro, et cetera. Primo totius carnis distantiam facit; deinde celestia et terrena corpora facta sequestratione  discernit; postremum mirabili narratione predicit quantum in illa resurrectione natura hominum per Christum Dominum meliorata proficiat: mysterium resurrectionis ipsius indubitata predicatione describens. Monet etiam, ut considerantes alia, in fide suscepta et bonis operibus perseuerent. Collectas uero, que sanctorum necessitatibus prebebantur, ex  more precipit fieri, antequam ad ipsos eum uenire contingat: alios fratres commendans, alios salutans, et ut credentium perfectissime corda roboraret, anathema dicit in aduentu Christi futuro, [suppl. ei] qui  Dominum non amat Christum: salutans eos, et Epistulam presentem solita benedictione concludens.



EPISTOLA SECUNDA AD CORINTHIOS.


 1.---I, 1. Paulus apostolus Iesu Christi, per uoluntatem Dei, et cetera. Cum Timotheo fratre scribit Ecclesie Dei que est Corinthi constituta, idem complectens et eis qui per uniuersam Achaiam in sancto proposito permanebant; gratiam illis et pacem concedi postulans a Deo Patre nostro et Domino Iesu Christo: istis enim nominatis, et Spiritus sanctus abunde memoratus est, unus enim ex Trinitate  dictus totam plenissime complectitur Trinitatem.

2.---I, 3. Benedictus Deus, et Pater Domini nostri Iesu Christi, et reliqua. Consolatum se dicit a Domino in omni tribulatione sua, ut et ipse pari modo consolaretur in calamitatibus constitutos; et ideo ad Corinthios scribit, quatenus sicut in passione socii, ita in consolationibus Christi participes esse mererentur. Refert etiam que in Asia mala pertulerunt, Deo gratias agens quod orationibus eorum ad instruendos populos de tanta fuerit clade liberatus: unde et fideles congratulari debent de prosperitate collata.

3.---I, 12. Gloria nostra hec est, testimonium conscientie nostre, et cetera. Gloriam suam dicit testimonium conscientie sue; quoniam non in sapientia  carnali, sed in gratia Domini conuersatum se in hoc mundo fuisse testatur: preconium suum dicens esse Corinthios, sicut et ipsorum probabatur apostolus: promittens se quidem ad eos frequenter uenire uoluisse, sed non fuit leuitatis, qua minime constabat impletum: omnis quippe sermo ipsius predicationis apud eos, exemplo Domini Christi, stabilis, non dubius fuit. Sed tamen ne quid suis uiribus applicaret, Dei Filii Iesu Christi dicit esse, quod confirmabantur in omnibus: ipse est enim qui et unxit predicatores, et signauit corda credentium.

4.---I, 23. Ego autem testem Deum inuoco in animam meam, et que sequuntur. Pepercisse se dicit Apostolus, quod non uenit ad Corinthum, ne grauis  esset eis qui erant aliqua obiurgatione culpandi: sed contristatio ipsorum eterne causa salutis est; quando tunc discipuli Domino gratissimi fiunt, cum magistrorum correctione proficiunt. Patientiam quoque docens, petit ut parcatur illi qui eum contristasse dinoscitur: promittens ideo se illi remisisse, ne desperatus intereat, sed potius diaboli laqueum conuersus euadat: nam patere sibi dicit, diabolice cogitationes quantis fraudibus deceptos interimant.

5.---II, 12. Cum uenissem autem Troadem propter Euangelium Christi, et cetera. Gratiam sibi dicit a Domino datam Troade atque in Macedonia, ut Euangelium  Christi fidelium turba sequeretur: aliis se fuisse odorem mortis in mortem, aliis odorem uite in uitam: similitudinem trahens animalium, que ad res desideratas narium sagacitate perueniunt: eos magis dicens esse epistulam suam, qui predicationes ipsius conscriptas in suis cordibus continebant . Tamen non se sufficientem ad talia perhibet, sed de Domini miseratione confidit, qui eum fecit  idoneum, Noui et ueteris Testamenti ueritate patefacta; non ad litteram intelligens, sed spiritaliter cuncta cognoscens; quoniam littera occidit, spiritus autem uiuificat.

6.---III, 7. Quod si ministratio mortis littere formata [uulg., litteris deformata] in lapidibus fuit in gloria. Comparat scriptas tabulas que per Moysen date sunt, et corda bene credentium: dicens illas plenitudine ueniente uacuatas, que in honore fuerunt usque ad aduentum Domini Iesu Christi. Sed multo amplius erunt ista in eterna laude firmissima, que in cordibus fidelium Spiritus sancti uirtute descripta sunt. Quod sequenti argumentatione consignat; ideoque in hoc dono dicit esse perseuerandum, ut ex ueritate predicationis Deo et hominibus esse debeamus  accepti.

7.---Iu, 3. Quod si etiam opertum est Euangelium nostrum, in his qui pereunt est opertum. uelata dicit corda dementium Iudeorum, quibus euangelicus non relucet affectus. Quid enim dicendi sunt uidere, quibus imago Patris, Christus Dominus non refulget? Credentes enim, quamuis necessitates creberrimas patiantur, omnia tamen prestante Deo superare noscuntur; et sicut propter Dominum afflictiones subeunt, ita cum ipso in eterna gloria collocabuntur. Oportet ergo mortem ipsius desideranter expetere, ut et uite premia mereamur accipere: nam omnia se dicit Apostolus discrimina subisse, ut cum ipsis mereatur in illa Domini remuneratione resurgere.

 8.---Iu, 16. Licet enim is qui foris est, noster homo corrumpitur, interior renouatur de die in diem [a 1Kb] . Exteriorem hominem in nobis dicit esse corruptibilem, interiorem uero de die in diem renouari posse confirmat, quando ad Christiane fidei dogmata deuotus accedit. Iste tamen exterior homo, quamuis in isto seculo duris necessitatibus pateat, in illa tamen resurrectione magna spe prouectus exsultat; et idea quandiu in hoc seculo sumus peregrini, Domino placeamus, ut in eius iudicio mereamur absolui; ubi homo facta sua, siue bona, siue mala, iusta compensatione recipiet.

 9.---u, 11. Scientes ergo timorem Domini, hominibus suademus, Deo autem manifesti sumus. Manifestum se quidem dicit Apostolus cordibus Corinthiorum, non ad gloriam inanem, sed ut se ueraci declararet eloquio. Predicat etiam mortuum resurrexisse Dominum Christum, ut Deo reconciliaret perditum mundum: assumpsit enim pro nobis carnem peccati, ut nos redderemur gratie muneribus absoluti. Et ideo confidenter querendus est Dominus, quoniam scriptum est in propheta: Tempore opportuno exaudiui te, et die salutis adiuuaui te [a 1Kb] ; talis enim promittit, ut non possimus intercipi.

10.---uI, 2. Ecce tunc tempus acceptum [uulg., acceptabile], ecce nunc dies salutis, et sequentia. Quid sit aduentus Domini magna breuitate definitur. Dicit  enim: Ecce nunc tempus acceptum, ecce nunc dies salutis: propter quod ait nullam occasionem offensionis alicui prebendam, sed quodlibet, et illud patienter sustineri; ut sanctus populus Domino possit adquiri: quapropter ad incitamenta reliquorum, passionum suarum calamitates congruenter enumerat: hortans eos ut cum infidelibus non habeant portionem; dissimilium rerum magnam faciens discretionem, quando tenebris et luci non potest ullatenus conuenire. Hoc quoque Numerorum et Isaie confirmauit exemplo.

11.---uII, 1. Has igitur habentes promissiones, karissimi, mundemus nos ab omni inquinamento carnis. Post acceptas promissiones a uitiis carnalibus mundare se fidelissimos et perseuerare in sanctificationibus  persuadet, plurimum gaudens quod eos ad penitentiam perductos, et passionum et fidei sue participes sentiebat: subiungens necessaria diuisione, quid intersit inter tristitiam que secundum Deum est, et tristitiam mundi: illa prestat penitudinem, ista mittit ad mortem: nam propter Dominum contristati quantum profecerint, sequenti enumeratione declarat.

12.---uII, 12. Igitur, etsi scripsi [uulg., scripsi uobis], non propter eum qui iniuriam fecit, et reliqua. Scripsisse dicit, non accusans aliquem, sed illis notam faciens sollicitudinem suam: gratum sibi esse significans, quod Tito fratri paruerint, eumque benigna mente susceperint: ad emulationem quoque Corinthios prouocans, Macedones laudat, quod censu  pauperes, ubertate fidei sint referti; et ne iterum eos laus aliena morderet, cum multis uirtutibus pollerent, tamen caritatis studio dicit eos esse completos; ideoque illos hortatur ne ad collationem faciendam aliquibus impares esse uideantur.

13.---uIII, 9. Scitis enim gratiam Domini nostri Iesu Christi, et que sequuntur. Adhuc eis collationis  studium taliter persuadet, dicens, cum Dominus semetipso diues, pauper sit factus pro nobis, quanto maiori desiderio nobis debemus prestare, quod diuinitatem humano generi cognoscimus contulisse? et ideo unusquis pro uiribus suis offerat, non se aliqua necessitate constringat: elemosyna enim illa Deo grata est, que sine animi tedio probatur oblata. Titum quoque laudat quod ad edificandos eos cum alio fratre uenire non distulit; qui, ut bene susciperetur, ab ipso laudatus est. Se autem collationes ideo non dicit uelle suscipere, ne ante homines atque Deum aliquod erogationis scandalum oriatur.

14.---uIII, 22. Misimus autem cum illo fratrem nostrum, quem probauimus sepe [b 7Kb] . Iterum commonet ut presentibus eis qui directi sunt, statuta collatio  preparetur; ne predicata eorum benignitas aliter fortasse debeat inueniri: dicens eorum deuotionem ad similitudinem boni prouocasse quamplurimos; mirabilem regulam eleemosyne ponens; tantum unumquemque de ipsa metere, quanta uisus est largitate seminasse. Huic autem rei Dauidicum prestatur exemplum.

15.---IX, 10. Qui subministrat [c 1Kb] semen seminanti, et panem ab esca subministrauit. Adhuc de eleemosyne uirtute pertractat, dicens multo amplius Deum retribuere quam possunt egentibus dare pecunie largitores; nam et illi qui accipiunt, orationibus suis maiora conferunt quam suscipere potuerunt. In carne se quidem ambulare dicit, sed carni se militare non asserit: quando superstitiones mundi se  profitetur ita uelle destruere, ut uero Domino debeant cuncta seruire: ammonens adulationes et blandimenta secularia omnimodis esse precauenda.

16.---X, 7. [d 1Kb] uidete: si quis confidit sibi, hoc cogitet iterum apud se [e 1Kb] , et cetera. uetat hominem singularem se apud Deum putare, sed membrum se potius cognoscat Ecclesie. Ipse tamen, si quid paululum gloriari uoluerit de potestate concessa in edificatione cunctorum, non uidetur absurdum; maior est enim honor magistri, quam deuotio potest esse discipuli. Respondet etiam de se disputantibus, tales debere iudicari transmissas epistulas, qualis in opere complendo eius potest esse presentia: illos autem solos laudandos esse confirmat, qui  non a semetipsis, sed commendantur a Domino.

17.---XI, 1. Utinam sustineretis modicum [f 11Kb] insipientiam meam [g 1Kb] , et reliqua. Sustineri deprecatur insipientiam suam, quando emulatione Christi populos desiderabat adquiri: nam in Ecclesie typo desponsatum dicit populum Domino Christo; sed ueretur ne diabolo seducente falsis predicationibus  peruertantur a regula castitatis. Asserit quoque nullo illis sumptu se fuisse grauem, ostendens in transitu qualis debeat esse predicator; passiones quoque suas et liberationes enumerat; non ut iactantia uitia presumeret, sed ut talia cognoscentes Christo Domino libentius subderentur.

18.---XII, 1. [a 1Kb] ueniam autem ad uisiones et reuelationes Domini, et que sequuntur. uenit ad mirabiles uisiones et reuelationes eximias, in quibus se raptum dicit ad tertium celum, et arcana uerba in paradiso cognouisse que homini non licet loqui. Tamen non in his uisionibus, sed potius in infirmitatibus suis se dicit uelle gloriari, quatenus in ipso Christi uirtus semper possit augeri: diuersas etiam clades enumerans, asserit se non minus in eis a  ceteris apostolis in sancta fide laborasse: cum tamen sumptum ab ipsis cognoscatur nullo modo percepisse; quatenus res ista recognita maius illi studium caritatis augeret.

19.---XII, 14. Ecce tertio hoc paratus sum uenire ad uos, et non ero grauis uobis. Paratum se quidem dicit ut ad eos ueniat, sed tamen nichil de ipsorum facultate presumat: docens, filios non parentibus, sed parentes thesaurizare potius filiis suis. Commonet  etiam eos, ut correpti uiuant in Domino, ne ueniens lugeat eos quos cognouerit militasse diabolo: minatur quoque Corinthiis increpationes suas, quia etsi Christus carne sit mortuus, uiuit tamen in deitatis sue gloria sempiterna; sicut omnes in ipso uiuunt, qui illi credere pura mente maluerunt. Deinde temptare se et iudicare in fide unumquemque debere dicit, si Christo Domino possit adiungi; ille enim ipsius esse dinoscitur, qui reprobus non habetur.

20.---XIII, 7. Oro autem Dominum [uulg., Oramus autem Deum], ut nichil male faciatis, et sequentia. Orare se dicit ut populus fidelis ante conspectum Domini gloriosus appareat: non ut ipse de illorum correptione predicetur, sed ut ille potius de sua  probitate laudetur. Se uero gratissime ferre dicit, quando propter passiones suas infirmus et humilis inuenitur; illi autem in Christo Domino conspiciuntur nobiles et potentes. Deinde consulto se talia dicit scribere, ne presens Dei populum aspere uideatur arguere. Salutat plebem sanctam, et Ecclesiarum salutationes studio caritatis adiungit, benedictionem quoque populo solita pietate concedens.



EPISTOLA AD GALATAS.


 1.---I, 1. Paulus apostolus non ab hominibus, neque per homines [uulg., neque per hominem], sed per Iesum Christum et Deum Patrem. Cum se dicit apostolum, non ab hominibus factum, sed per Iesum Christum et Deum Patrem, destruit eos qui se apostolos humana presumptione uocitabant: istis enim temporibus a falsis predicatoribus uehementer turbabantur Ecclesie; quas salutat cum omnibus fratribus qui erant cum eodem; et in ipsa salutatione benedicit, ut ad percipienda uerba Domini possint idonei comprobari. Et nota quod tota Epistula contra falsos predicatores est edita, qui iam baptizatos etiam circumcidendos esse firmabant.

2.---I, 6. Miror quod sic tam cito transferimini ab  eo qui uos uocauit, et reliqua. Increpat eos qui falsis predicatoribus seducti, a percepta fidei regula deuiabant: statuens ut si quis alter euangelizare uelit preter hoc quod ab ipso constabat esse predicatum, anathema sit, asserens reuelationem suam humanam non esse scilicet, sed diuinam. Probat hoc copiosius per anteacte uite sue contrariam uoluntatem; ut qui prius fuerat expugnator Ecclesie, uoluntate Domini correctus, deuotus eius preceptionibus appareret. Dicit se etiam de Hierosolyma uenisse, ut Petrum uideret et Iacobum; deinde Syriam et Ciliciam esse profectum; iterumque redisse Hierosolyma, ut exponeret eis Euangelium quod predicabat  in gentibus. Eos autem qui nitebantur populos falsa predicatione confundere, in presenti dicit esse conuictos, ut ueritas Euangelii manifestis probationibus appareret.

3.---II, 6. Mihi enim qui uidebantur [a 1Kb] , nichil contulerunt, et cetera. Euangelium Christi non se dicit a fratribus accepisse, sed diuina sibi inspiratione collatum: propter quod refert dextras sibi dedisse Petrum, Iacobum et Ioannem, ut illi circumcisioni, isti uero preputio predicarent: nam et Petro Antiochia se perhibet restitisse, dicens ei: Si tu, cum sis Iudeus, gentiliter, et non Iudaice uiuis, quomodo gentes cogis iudaizare ? Ut tam Hebrei quam gentiles ad fidei gratiam, non ad legis districta cogerentur, que nullus hominum possit implere: unde  Petrus magne mansuetudinis et patientie monstrauit exemplum, ut tantus ac talis apostolus increpatus corrigeret [uidetur supplendum potius], quam se humano more improbis allegationibus excusaret: gratiam enim se predicasse dicit, gratiam et precepit custodiri, ne mors Domini Christi irrita atque euacuata esse uideatur.

4.---III, 1. O insensati Galate, quis uos fascinauit? et que sequuntur. Arguit Galatas, ut cum doctrinam acceperint in gratia Christi, eumque propriis oculis per apostolicam doctrinam uiderint crucifigi, ad legis opera iterum sint reuersi: quod Christiane fidei contrarium positis probabit exemplis. Filius autem  Dei ideo carne crucifixus est, ut nos a legis maledicto redimeret, et promissio Abrahe Christo credentibus impleretur: dicit enim promissionem Abrahe factam non in seminibus, sed semini eius, ut in Domino Saluatore pollicitationem promulgatam euidenter ostenderet: nam si hereditas esset ex lege, que post CCCC et triginta annos facta est, ex promissione que precessit, utique non fuisset; sed cum Abrahe longis ante temporibus constet fuisse promissum, euidenter apparet hereditatem istam ex lege non uenisse, sed gratia: conclusit enim omnia Deus in peccato per legem, ut ueniente Iesu Christo, ex fide donaretur hereditas.

5.---III, 24. Itaque lex pedagogus noster fuit in Christo, et reliqua. Qua ad aduentum Domini timorem  legis dicit nobis fuisse pedagogum; postquam uero baptismum uenit, sine discretione sexus aut conditionis alicuius sibi filios fecit: diuersis argumentationibus probans, non eos debere ad seruitium idolorum reuerti, unde iam probabantur egressi. Commonet etiam ne falsis suasoribus acquiescant, cum et maximam gratiam predicatori prestiterint, et se bene institutos esse cognoscant: unde prudenter efficiunt, si ad meliora carismata tendunt, et absente Apostolo, diuina institutione proficiunt.

6.---Iu, 19. Filioli mei, quos iterum parturio, donec Christus formetur in uobis, et cetera. Adhuc eos arguit qui se uolunt sub lege magis esse quam gratia; proponens eis, Abraham duos filios habuisse; unum de ancilla, qui carni fuit obnoxius, et alterum  de libera, qui secundum promissionem natus esse cognoscitur: ille pertinens ad legem, iste ad gratiam fidei. Cur ergo deteriora uolunt eligere, cum se sciant accepisse meliora? exemplis et sententiis multo meliorem fidei gratiam probans, quam est in lege presumptio:  quapropter abicere debent persuasiones illicitas, ne iniquitatis fermento proueniat totius masse uitiosa corruptio.

7.---u, 10. Ego confido in uobis in Domino, quod nichil aliud sapietis, et reliqua. Confidere se dicit in eis, quod falsos predicatores ulterius audire non uelint, suadens illis contentiones improbas non amare, sed in una societate Deum Dominum debere perquirere, quando omnis lex uno sermone probatur impleri: diliges proximum tuum tanquam te ipsum; mirabiliter aperiens eis uitia carnis, spiritalesque uirtutes; monens eos ut in gratia magis quam presumptione legis debeant ambulare.

8.---uI, 1. Fratres, etsi preoccupatus fuerit homo in atiquo delicto. Commonet ut lapsis fratribus mansuetudo  digna prestetur; sic enim legem Domini complemus, si alter onera portet alterius: sequitur etiam, ut catechinatus catechizanti morum probitate respondeat; quatenus quibus aures aperiuntur, doctrinam fidei cum suis debeant communicare doctoribus: subiiciens, qui seminat in carne, metet corruptionem; qui autem seminat in spiritu, uitam metet eternam [a 1Kb] . Quapropter circa omnes bona facienda sunt, sed maxime domesticis fidei tribuenda benignitas est; quando fructus laboris in futura iudicatione percipitur. Exponit etiam predicatores falsos adeo illis uelle subrepere, ut crucem Domini Saluatoris euacuent: Apostolus enim illa cruce gloriatur, per quam ipse mundo, et illi crucifixus est mundus: in Christo enim neque circumcisio, neque preputium  aliquid ualet, sed sola hominis per fidem innouata perfectio. Se autem stigmata Christi, id est crucis uexillum, quod in diuersis passionibus sustinebat, gestare profitetur, Epistulam suam sanctissima benedictione concludens.



EPISTOLA AD EPHESIOS.


 1.---I, 1. Paulus apostolus Iesu Christi, per uoluntatem Dei, et sequentia. uoluntate Domini creberrime se uocatum dicit apostolum, ut eos destrueret qui hunc honorem humanis presumptionibus appetebant. Scribit ergo sanctis et fidelibus Ephesiis,  benedictionem solitam paterna caritate subiungens; ut gratiam et pacem a Patre et Christo Domino consequantur: ubi tamen sancta Trinitas religiosa deuotione sentitur.

2.---I, 3. Benedictus Deus, et Pater Domini nostri Iesu Christi, et que sequuntur. Imprimis Deo Patri gratias agit, et Domino nostro Iesu Christo, cuius uoluntate predestinatum se dicit apostolum: gratiam unanimitatis eorum multiplici laude concelebrat, asserens et Ephesios eadem munificentia fuisse completos. Quapropter orare se perhibet, ut excellentiam fidei et magnitudinem reuelationis accipiant, quatenus tanti mysterii secreta cognoscant, et intelligant per uerissimam fidem sedere Iesum Christum  ad dexteram Patris, quem constituit super omnem principatum, et potestatem, et uirtutem, et dominationem, et reliqua, que de ipso mirabili narratione predicantur.

 3.---II, 1. Et uos, cum essetis mortui delictis, et reliqua. Ea nunc iterum docet que illos primitus optauit agnoscere; quia peccatis suis mortui fuerant sub diabolo, sed nunc uiuificati probantur in Christo: asserens non hoc humanis meritis tributum, sed diuina gratia fuisse collatum: hoc credendum, hoc tenendum distinctissime persuadens; nam qui prius inter gentes fuerant adeo longe positi, nunc proximi facti sunt in sanguine Domini Christi; qui dissidentes duos populos Hebreorum atque gentilium, in unum nouum hominem per crucem suam pacis uinculo colligauit; accessum per se prebens ad Patrem in uno spiritu, in una fide credentibus.

4.---II, 9. Ergo iam non estis hospites et peregrini, sed estis ciues sanctorum, et cetera. Dicit eos in  Christo Domino edificatos, in quo et apostoli et prophete ipsius probabantur esse constructi: quod ante quidem gentibus uidebatur ignotum, sed in Spiritu sancto fidelibus constat esse reuelatum. Quam dispensationem perhibet nunc sibi creditam, ut precedentibus beatis coheredes fierent gentes in Domini sanguine Saluatoris; cuius se ministrum dicit factum, ut per uniuersam Ecclesiam sancti Euangelii predicatio beata discurreret: unde petit a Domino ne eorum possit fides deficere, qui talia noscuntur premia suscepisse.

5.---III, 14. Huius rei gratia flecto genua mea ad Patrem Domini nostri Iesu Christi, et reliqua. Rogare se pro eis Patrem Deum dicit, ex quo omnis paternitas in celis et in terra nominatur, ut habitet Christus  in cordibus eorum; quatenus possint comprehendere que sint magnalia Domini et caritas Christi. Obsecrat etiam eos ut cum patientia et humilitate in suscepta fidei regula perseuerent, et unitatem spiritus custodiant in uinculo pacis: fidei siquidem recte una societas, unus est Deus. Subiungens diuersa dona dedisse sanctis suis Filium Dei, scilicet in edificationem Ecclesie, donec resurrectio futura proueniat; in qua omnes in mensuram etatis Christi, sed diuerso sexu [a 1Kb] resurgimus. Nam cum dicat Dominus in Euangelio, in resurrectione non nubent, neque nubentur , euidenter ostendit masculos resurgere posse cum feminis.

6.---Iu, 17. Hoc iterum dico, et testificor in Domino, et sequentia. Hortatur eos ut, sicut prius fecerunt,  nationum uanitate non ambulent, describens in qua cetere gentes cecitate uersentur: sed in  sapientia, qua uocati sunt, nouum hominem induant, qui secundum Deum creatus esse dinoscitur: utriusque rei, siue que uitanda, siue que sequenda sunt, distinctas ac lucidas enumerationes insinuans. Quapropter imitare debent Dominum Christum, qui se in odore suauitatis obtulit pro salute cunctorum.

7.---u, 3. Fornicatio autem, et omnis immunditia, aut auaritia, nec nominetur inter uos [uulg., in uobis.] Perfecto magisterio noxia prohibet, et utilia persuadet; nam sicut criminibus uindictam, ita perhibet uirtutibus uenire premia: dicens fugienda que Dominus prohibet, sequenda uero que precepit. Et ne quis boni aliquid suis uiribus applicaret, in omnibus monet, debere nos subiectos esse Deo, et agere gratias Domino Christo, qui nos protegere ac gubernare  dignatur.

8.---u, 22. Mulieres uiris suis subdite sint sicut Domino, et que sequuntur. Mulieres uiris suis commonet debere subdi, sicut et Ecclesiam Christo subiectam esse confirmat. Ut sensum perfecte caritatis infunderet, eodem modo precepit a uiro uxorem diligi, sicut Christus amauit Ecclesiam: dicens, quia carnem propriam fouet qui uxorem suam diligit. Filios quoque ammonet, et parentes, ut mutua sibi officiositate socientur; seruos etiam et dominos, quemadmodum se inuicem debeant tractare, commonuit: omnes tamen generaliter instruit, ut contra diaboli insidias armis celestibus induantur. Pro se quoque dicit orandum ut ei libertas sancti Spiritus tribuatur quatenus ad docendum possit idoneus inueniri: nam  Tychicum illis dicit omnia referre, que gesta sunt, epistulam suam salutationis caritate concludens.



EPISTOLA AD PHILIPPENSES.


 1.---I, 1. Paulus et Timotheus, serui Iesu Christi, omnibus sanctis in Christo Iesu, qui sunt Philippis. Salutat cum Timotheo cepiscopos et diacones Philippis constitutos; optans illis gratiam et pacem Dei Patris et Domini Iesu Christi, ostendens in Ecclesia Dei suo gradu et diacones honorandos.

 2.---I, 3. Ego quidem gratias ago Domino nostro in omni memoria uestri semper, et cetera. Agere se pro ipsis Deo gratias pollicetur, ut in uisceribus Christi fideles mente permaneant. Indicat uincula sua multis et bona uota, et praua studia concitasse: nam puros corde recte predicationis dicit desideria suscepisse; obliquos autem et perditos simulasse de Deo loqui, ut Apostolus possit amplius ingrauari. Sed in utroque Deo gratias agit, quia nomen Domini probabatur augeri, definiens uitam sibi esse Christum et mori lucrum.

3.---I, 22. Quod si uiuere in carne, hic mihi fructus operis est, et quid eligam ignoro. Desiderare se quidem dicit de hoc mundo transire, ut debeat esse cum  Christo; iterumque caritatis studio se uelle uiuere, ut Philippensium possit in Christo Domino corda firmare: tantum est, ut in Euangelio percepto constanter aduersariorum insidias non pauescant, sed uirtutem caritatis inuicem custodientes, emulentur  Dominum Christum, qui cum esset Deus omnipotens, homo fieri pro nostra salute dignatus est: quem equalem Patri non rapina, sed nature ueritate profitetur Apostolus. Inde quoque sequitur supra omnes creaturas gloria humanitatis adsumpte a Christo, quem celestia, terrestria et inferna flexis genibus adorare noscuntur.

4.---II, 12. Itaque, dilectissimi mihi [uulg., karissimi mei], sicut semper obedistis, et reliqua. Monet eos, etiam se absente, de anime salute esse debere sollicitos: definiens Deum et bonam uoluntatem dare, et que sunt in perficiendo profutura concedere; congratulari se dicens de fide ipsorum, que ante Dominum Christum ei gloriam sit datura; cito se Timotheum missurum promittens, quem laudat et  omnino commendat. Epaphroditum quoque dicit se presenti tempore destinasse, qui post egritudinem longam Apostoli solacio noscitur restitutus. Hic etiam ad eos uidendos magno desiderio festinauit, quem suscipiendum ueneranter admonuit; quia multis periculis pro Christi predicatione non cessit.

5.---III, 21. De cetero, fratres mei, gaudete in Domino, et sequentia. Ammonet preterea Philippenses ut circa predicatores falsos debeant esse solliciti; quos bene canes uocat, quia latrant potius quam loquuntur: circumcisionem corporis euacuans, cordis uero confirmans; quoniam illa legi obnoxia, ista uero gratie cognoscitur esse sociata. Perfectum se tamen non asserit, sed ad perfectionem se tendere profitetur: sic autem fideles Christo Domino perhibet fieri  configuratos, si illum ad quem tendunt, modis omnibus imitentur: qui reformaturus est corpus humilitatis nostre configuratum corpori claritatis sue : per hoc scilicet, quod immortales sunt qui ulterius peccata non appetunt, quod diuinis delectationibus perfruuntur: modus enim perscriptus est beatis, de quibus dictum est, erunt sicut angeli Dei .

6.---Iu, 1. Itaque, fratres mei karissimi et desideratissimi, gaudium et corona mea, state [uulg., sic state] in Domino. Hortatur Philippenses, quos coronam suam decenter appellat, ut in suscepte fidei firmitate permaneant. Commendat etiam germano sanctissimas mulieres, quas perhibet secum laborasse cum aliis fratribus in Euangelio Christi: monens ut orationem et confidentiam debeant habere continuam; et illa de cetero peragere que Domino probantur accepta; gratias illis referens, quod tribulationes  eius pecuniario sunt munere consolati; benedicens eos pariter et salutans.



EPISTOLA PRIMA AD THESSALONICENSES.


1.---I, 1. Paulus, et Siluanus, et Timotheus, Ecclesie Thessalonicensium in Deo Patre et Domino Iesu Christo. Thessalonicensibus scribit, cum Siluano et Timotheo, qui Euangelium Domini iuncto labore predicabant; gratiam illis et pacem concedi postulans a Deo Patre et Domino Iesu Christo. Nec moueat quod de Spiritu sancto tacet; nam siue unus, siue due, sicut iam dictum est, fuerint nominate de Trinitate  persone, perfectissimam faciunt intelligi Trinitatem, sicut dictum est in Epistula que scribitur ad Romanos.

2,---I, 2. Gratias agimus Deo semper pro omnibus uobis, memoriam [uulg., memoriam uestri] facientes pro omnibus uobis in orationibus nostris. Deo gratias agere se dicit, quod Thessalonicenses, derelicta superstitione gentilium, uere fidei fundamenta perceperunt: referens quali se apud eos probitate et paterna dilectione tractauerint; gaudens etiam quod Euangelium Domini, non tanquam sermonem humanum, sed ita ut erat, uerbum accepere diuinum.

3.---II, 14. uos enim, fratres, imitatores facti estis Ecclesiarum Dei, que sunt in Iudea in Christo Iesu. Imitatores eos factos esse dicit prophetarum et Domini  Christi quando et ipsi propter fidem sanctam similia pertulerunt: dicit enim desiderasse se nimis Thessalonicam uenire, quia ipsi sunt ante Deum gloria et corona eius: sed ad presens missum perhibet esse Timotheum, qui eos et fide corroboret, et passionibus faciat esse preparatos, quas nunquam pronuntiat deesse fidelibus. Addens etiam non se sufficere pro ipsis Deo gratias agere, quibus talem caritatem suam noscitur contulisse: ipsos autem Dominus  in concessa semel pietate confirmet, ut ante Patrem Christum omnium sanctorum possint esse participes.

4.---Iu. 1. De cetero, fratres, rogamus uos et obsecramus in Domino [uulg., in Domino Iesu] semper, et cetera. Monet Thessalonicenses, ut sicut hactenus fecerunt, et in posterum perceptam fidem deuota mente custodiant: subiungens qualia uitare, qualia eos oporteat  semper expetere. Resurrectionem quoque omnium mortuorum pariter dicit esse faciendam; nam et qui eodem tempore inuenti fuerint uiuentes spiritu, sicut et ipse erat, corporali morte premissa, in era Domino Christo simul dicit occurrere: omnes enim carne morimur, sicut scriptum est: Quis est homo qui uiuit, et non uidebit mortem ? sanctos tamen Domini cum ipso semper testatur esse mansuros. Dies autem et hora aduentus Domini humanitati predicatur incognita, sicut et in Euangelio Dominus ipse testatur.

5.---u, 4. uos autem, fratres, non estis in tenebris, ut dies illa uos tanquam fur comprehendat. Qui filii sunt lucis, in aduentu Domini non timebunt peccatorum caligine comprehendi; nec deebriati in malis  dormiunt, qui preceptis dominicis armati semper adsistunt. Monet etiam ut predicatores suos benigna mente tractare non desinant, et reliquis fratribus studia caritatis impendant; inuicemque se de suscepta traditione commoneant. Orat etiam ut in aduentu dominico puris ac religiosis mentibus offerantur; coniurat quoque ut omnibus fratribus presens eius relegatur Epistula.



EPISTOLA SECUNDA [a 1Kb] AD THESSALONICENSES.


 1.---I, 1. Paulus, et Siluanus, et Timotheus Ecclesie Thessalonicensis in Deo Patre nostro et Iesu Christo.  Cum ipsis fratribus salutat iterum Thessalonicenses, quos et in prima Epistula nominauit; ostendens tali  honore munerandos qui laboribus eius consortes esse meruerunt, primordia Epistule sue sancta benedictione commendans.

2.---I, 3. Gratias agere debemus Deo semper pro uobis, fratres, et que sequuntur. Laudat Thessalonicenses recte quidem fidei fuisse regulas consecutos; sed in futuris monet, ne illos peruersi aliqua nouitate decipiant, dicens aduentum Domini non esse uenturum, nisi prius uideatur Antichristus; cuius peruersa tempora mirabili proprietate describit. Asserens iam quidem mysterium iniquitatis eius operari, sed ipsius quoque nequissimi presentiam profitetur tunc esse reuelandam, quando Romanum imperium quod nunc tenet, de medio fuerit, ordine ueniente,  summotum. Sic istis significationibus ueritas aduentus Domini predicatur esse uentura.

3.---II, 13. Nos autem debemus gratias agere Deo semper pro uobis, fratres, et cetera. Gratias se dicit agere Deo pro ipsis, quod eis rectam fidem et salutis perpetue dona contulerit; ideoque magnopere dicit fidem tenendam, quam ab ipsis gloriabatur acceptam, quando fidem, non omnium, sed profitetur esse paucorum. Orauit quoque pro ipsis, et iterum ut illi pro ipso debeant orare commonuit. Denuntiauit etiam falsos fratres studiosissime precauendos, nec alias regulas fidei eos debere querere, nisi quas ab ipso probati sunt accepisse, Epistulam suam salutationis et benedictionis solito fine determinans.



EPISTOLA AD COLOSSENSES.


 1.---I, 1. Paulus apostolus Christi Iesu, per uoluntatem Dei, et reliqua. Ad Colossenses scribit cum Timotheo fratre suo; sed cum dicit sanctis et fidelibus, ostendit uerba Domini, quandiu sunt polluti et perfidi, homines non posse suscipere: supra quos gratiam et pacem Dei Patris et Domini Iesu Christi uenire deprecatur. In istis duobus sermonibus, id est in pace et gratia, ostendit quam magna sint munera que tam frequenti iteratione repetuntur.

2.---I, 3. Gratias agimus Deo Patri Domini nostri Iesu Christi, semper pro uobis orantes, et cetera. Deo gratias agit, quoniam per Epafram eos in accepta fide perseuerare cognouit; ut in omni opere bono fructificantes, Domino probentur accepti. Laudem Patri mirabili predicatione subiungens, cui placuit  per Filii sui sanguinem, siue que in terris, siue que in celis sunt, sibimet reconciliare: ostendens incarnationem ipsius sanctam cunctis rebus mirabili uirtute profuisse.

3.---I, 21. Et uos cum essetis aliquando alienati et inimici sensus[uulg., sensu] eius, et reliqua. Monet eos ut sicut alienati aliquando in carnalibus uitiis uersabantur, ita nunc euangelicis debeant studere uirtutibus, adiciens exempla sua pro salute ipsorum quantis calamitatibus ingrauetur; nam modo dicit manifestatum sancte incarnationis arcanum, quod a seculis probabatur absconditum, commonens ut nemo eos seducat per inanem sapientiam philosophorum, qui dicunt solem atque lunam, uel astra cetera esse ueneranda, que ex elementis constare non dubium est, quando etiam nostris aspectibus offeruntur.  Hos uera nichilominus impugnat auctoritas, si non ad Dominum Christum omnia referant, in quo habitat omnis plenitudo diuinitatis . Corporaliter enim dixit, quia omnis plenitudo diuine nature in corpore  eius inhabitat: sancti precedentes in figura eius Christi pristino tempore uocabantur . Circumcisos autem Colossenses dicit in corde, non corpore; qui consepulti per fidem dominice passionis, noscuntur resurrexisse cum Christo.

4.---II, 13. Et uos cum mortui essetis in delictis, et que sequuntur. Cum Domini crux hominem ueterem sua passione confixerit, et chirographum perpetue mortis euacuauerit, uetat ne ulterius quedam precepta Testamenti ueteris inquirantur: dicit enim uitanda esse que mortem inferunt, non salutem; nam qui Christo militant, illa debent affectare que Christi sunt. Quapropter exuti uetere homine, induamur nouo, qui renouatur per collatam gratiam in imagine eius qui creauit eum: in interiore siquidem  homine neque persona, neque sexus, neque condicio potest dissimilis inueniri, sed omnia et in omnibus Christus est Dominus.

5.---III, 12. Induite ergo uos, sicut electi Dei sancti et dilecti, uiscera miserationis [uulg., misericordie]. Regulas ponit in quibus debeat ambulare qui fidem Christianam festinat assumere: designans in omni actu nostro Deo gratias esse referendas: uiros, mulieres, parentes, filios, dominos atque seruos inuicem sibi debitam uenerationem reddere debere, commonuit. Orationi uero eos hortatur insistere, quatenus Apostolo Dominus ostium predicationis aperiat, ad sancta Domini loquenda mysteria. Monet etiam eos, ut in superna sapientia loquantur illis qui foris Ecclesia esse noscuntur; ne non tam instrui quam irritari posse uideantur; sitque sermo eorum semper  sale conditus, ut audientibus prosit acceptus: precipiens post salutationes consuetas Epistulam hanc in Laodicensium Ecclesia esse relegendam.



EPISTOLA PRIMA AD TIMOTHEUM.


 1.---I, 1. Paulus apostolus Christi Iesu, secundum imperium Dei Saluatoris nostri et Christi Iesu Domini [uulg., Iesu spei nostre], et cetera. Cum in preteritis Epistulis Patrem nominauerit et Filium, et  iterum in consequenti benedictione Patrem Filiumque commemoret, hic tantum secundum imperium Christi apostolum se dicit effectum; ut euidenter appareat de his una persona nominata, sicut et ante  iam dictum est, totam nichilominus infundere Trinitatem, Timotheum dicens filium esse fidei sue, quem sancte Ecclesie constat regeneratum.

2.---I, 3, Sicut rogaui te, ut sustineres [uulg., ut remaneres] Ephesi, cum irem in Macedoniam, et reliqua. Scribit ad Timotheum discipulum suum, quatenus circa populum sibi commissum debeat esse sollicitus; ne superfluas doctrinas sequi debeant, sed ea que illis predicata sunt, fixa mente custodiant, scientes iustis legem non esse positam, sed criminosis; quos subsequenter enumerat, quando illos semper arguit qui se scelerum feditate commaculant. De se autem refert quanta illi fuerint Domini largitate concessa, per suam salutem probans Christum Dominum ad peccatores uenisse saluandos. Commonens  eum ut in predicatione sibi commissa perseuerare non desinat, quam Hymeneus et Alexander deserentes, fidei naufragia pertulerunt: propter quod diabolo illos dicit esse contraditos, ut discant minime blasphemare.

3.---II, 2. Obsecro igitur primo omnium fieri obsecrationes, et cetera. Scribens ad discipulum congrue monet qualem regulam debeat ecclesiasticus ordo seruare. Imprimis orandum precipit pro regibus et potestatibus, ut in pace positi uitam huius seculi sub tranquillitate peragamus; et ut fiduciam orationis accenderet, mediatorem esse Dominum Christum sancta predicatione concelebrat; et quemammodum uiri et mulieres orare debeant spiritalis magister instituit, adiiciens quales episcopi, diacones, uel subdiacones  esse debeant, et quales esse non debeant: in summa concludens bonos ministratores multam fiduciam apud Christum Dominum comperire.

4.---III, 14. Hec scribo tibi, sperans me uenire ad te cito, et reliqua. Commonet Timotheum, ut in Ecclesia Dei conuersatio ipsius decore splendeat; ne falsi predicatores simplicium corda decipiant: in qua  re sic eum dicit debere esse constantem, ut audientibus cunctis uirtutum prestet exemplum. Dicit etiam unamquamque personam quali honore, quali debeant moderatione tractare, laudans bonos dispensatores, et arguens eos qui curam domesticorum habere neglexerint, ut etiam illos deteriores infidelibus dicat.

5.---u, 9. uidua eligatur non minus sexaginta annorum, et cetera. Quales eligi debeant uidue, uel quales sint euitande, euidenter ostendit: eas autem que se abstinere non possunt, nubere precipit, et filios procreare, ne diabolicis temptentur insidiis. Presbyteros bene presidentes, maxime qui predicant uerbum, duplici honore perhibet esse uenerandos; nec facile contra eos accusatoribus esse credendum; et cetera que ecclesiasticus ordo complectitur. Monet  preterea manus impositionem cito fieri non debere; ne ille qui eum incaute promouerit, delictis communicet alienis; et ideo cautius eos dicit examinari, ne opinio ledatur Ecclesie. Precipit seruis dominos suos omni honore uenerari, maxime illos qui fideles esse noscuntur.

6.---uI, 2. Hec doce, et exhortare, et que sequuntur. Que dicta sunt in fine complectens, dicit in eis esse modis omnibus perseuerandum, et contentiones eorum uitandas qui mente corrupti sunt: pietatem uero cum sufficientia laudat, que suauis est omnino fidelibus, dicens in quantis temptationibus incidant, qui mundi diuites esse festinant; quoniam radix omnium malorum noscitur esse cupiditas: hortans ut magis ad uirtutes enumeratas animum  tendant, recepturi a Domino premia sempiterna. Tradit etiam quemammodum diuites huius mundi Timotheus debeat commonere, ut in futurum eternas potius Domini diuitias consequantur, iterata eum insinuatione recommonens, ut fidei depositum custodiat, et contentiones improbas uitare non desinat.



EPISTOLA SECUNDA AD TIMOTHEUM.


 1.---I, 1. Paulus apostolus Christi Iesu per uoluntatem Dei, et reliqua. Secundum promissionem uite dicit se a Christo Domino apostolum factum, ut intelligatur quod sit premium eorum qui apostolatum eius fideliter exercere meruerunt, ad ipsum Timotheum  et hanc Epistulam scribens, ad quem et superiorem uisus est destinasse, in benedictione quoque sua gratiam et pacem solemniter ponens; sed in medio misericordiam cremento quodam declarationis adiciens; quia neque gratia, neque pax potest sine Domini largitate concedi.

2.---I, 3. Gratias ago Deo meo, cui seruio a progenitoribus meis, cui seruio in [u., a progenitorib. in] conscientia pura. Promittit Timotheo memoriam se eius habere die ac nocte in orationibus suis, laudans eum quod emulatione matris atque auie sue in integra fidei disciplina permaneat. Commonens etiam ut susceptam regulam doctrine predicare non desinat,  nec erubescat illud agere, unde se et credentes nouerat esse saluandos: optans Onesiphori domui ut in illo die iudicii misericordiam Domini consequatur, qui non erubuit catenam eius impensis beneficiis subleuare, sed in Euangelio predicando, tam Rome quam  Ephesi, ministeria ei digna contribuit.

3.---II, 1. Tu ergo, fili mi, confortare in gratia que est in Christo Iesu. Precipit Timotheo ut mysteria sancte fidei, que ab ipso cognouit, populis incunctanter enuntiet: frequenter hoc ammonens, quatenus contentiosos et obstinatos euitet; quia sermo eorum nichil proficiens serpit ut cancer . Ipse uero qualis ad docendum esse debeat, ueritatis eum predicator instituit, premonens que sequi debeat, que uitari concedat: cum patientia enim corripiendi sunt qui peruersi esse noscuntur, ut liberentur a laqueis diaboli, quibus tenentur obnoxii.

4.---III, 1. Hoc autem scito, quoniam in nouissimis  temporibus [a 1Kb] erunt tempora periculosa. Nouissimis temporibus per multifarias enumerationes, quam pessimi homines reperiantur, exponit; inter quos asserit eos esse qui mulieribus iniqua dogmata nituntur infundere: quos tamen dicit ueritatis ipsius inluminatione deprauandos [forte declarandos] [b 1Kb] : sed et tales omnino uitandos esse commonuit; ipsum autem permanere precipit in eis que didicit atque credidit: omnis enim Scriptura diuinitus inspirata utilis cognoscitur ad docendum, ad arguendum, ad erudiendum, ut perfectus sit homo Dei, ad omne opus bonum utiliter preparatus.

5.---Iu, 1. Testificor coram Deo et Christo Iesu, qui iudicaturus est uiuos et mortuos. Terribiles obtestationes  Timotheo preponit, populos opportune, importune increpet, arguat et eis patienter insistat: quatenus uerbum Domini predicatione dilatata proficiat: se autem profitetur de hoc seculo continue transiturum, et in illo iudicio recepturum coronam iustitie, quam sanctis suis Dominus repromisit. Hortatur etiam ut cito ad eum cum Marco et nonnullis rebus uenire festinet; quoniam ab illis ministris suis uidebatur esse derelictus. Alexandrum quoque erarium, aduersarium predicationum suarum, dicit magnopere precauendum; cui penam debitam inminere confirmat. Salutationes multorum referens, ipse quoque, ut fideles Christi debeat saluare, commonuit.



EPISTOLA AD TITUM.


 1.---I, 1. Paulus seruus Dei, apostolus autem Christi Iesu, et cetera. Cum se dicit apostolum Christi, profitetur, sicut sepe dictum est, et Patris se esse, et Spiritus sancti; quia una ibi cooperatio, unus Deus, una cognoscitur et potestas. uerum, ne hoc nomen putaretur gestare cum falsis fratribus, dicit, secundum agnitionem ueritatis, quam solum illi merentur accipere, qui perfecta noscuntur ueritate  radiare: et ut ceternum ostendat Filium Patri, dicit etiam, spem uite promisse, Christum, ante tempora eterna predictum, docens incarnationem Domini predicatione prophetarum, suoque tempore fuisse completam; et ne eum potestate minorem forte sentires, dicit, secundum imperium Domini Saluatoris [uulg., preceptum Saluatoris]: optans Tito gratiam et pacem a Deo Patre et Domino Saluatore concedi.

2.---I, 5. Huius rei gratia reliqui te Crete, et sequentia. Commonet discipulum suum Titum quales presbyteros uel episcopos, per Ecclesias Cretenses deceat ordinare, ne mali suasores subuertant corda simplicium: increpandos eos specialiter dicens, ne falsa predicatione subuersi, ad ritus Iudaicos transferantur.  Omnia uero profitetur munda esse mundis, coinquinatos uero et infideles nichil perhibet habere mundissimum; quando confitentur ore Dominum, factis autem negant iudicem, quem profitentur auctorem.

3.---II, 1. Tu uero loquere que decent sanam doctrinam, et cetera. Monendas igitur perhibet singulas etates, singulas condiciones, quemammodum se  debeant probabili conuersatione tractare, ut in omnibus gratia Domini euidenter possit agnosci, qui mori carne pro nostra salute dignatus est; et quod efficacissimum genus possit esse doctrine, ipse tali moderatione uiuat, quatenus det exemplum precautionibus suis, ne audeat aduersarius mala de ipso dicere, quem se cognoscit sanctissima institutione moderari. Dicit etiam singulatim quemammodum conuersari debet, qui Christo fidelis est; et hereticos euitare iubet, preterea eum ad se cum quibusdam uenire Nicopolim, ut Apostolum uidendo discat qualiter in fide sancta firmissima stabilitate consistat, Epistulam suam carissima benedictione concludens.



EPISTOLA AD PHILIMONEM [a 1Kb] .


 1.---I, 1. Paulus apostolus uinctus Iesu Christi, et Timotheus frater, et reliqua. Ipsis primordiis nomini suo coniunxit nouiter passionem, et ne putaretur aliquo delicto fuisse uinctus, addidit Christi Iesu, ut illa uincula non criminosa, sed gloriosa declararet; scribens Philemoni fratri et adiutori suo, cum fratre Timotheo; Appiam quoque et Archippum in eadem salutatione commemorans; sed et congregationem que in domo eius esse uidebatur, pari salutatione  complectitur; gratiam illis et pacem optans a Patre prouenire et Domino Christo.

2.---I, 4. Gratias ago Deo meo, semper memoriam tui faciens in orationibus meis. Gratias agit Deo, audita fide et caritate Philimonis, quam habebat in Domino Christo et in omnibus sanctis eius; operas ipsius magna predicatione concelebrans. Obsecrat quoque eum, ut Onesimum, seruum quondam suum, quem per fidem Domini uiscera sua dicit effectum,  debita ei condicione relaxet, et in fraterna illum caritate suscipiat; se redditurum dicens quidquid ille debuisset: confidens tamen quod eum propter  caritatem Domini gratanter exaudiat, salutationis quorumdam dicta subiungens.



EPISTOLA AD HEBRAEOS [a 3Kb] .


 1.---I, 1. Multifarie multisque modis olim Deus locutus est patribus, in prophetis, de Filio suo [b 1Kb] . Queri solet cur ista tantum Epistula non habeat salutationem, dum cunctis superioribus prelata uideatur: prima enim fronte nomen suum adeo uelauit Hebreis, ne propter odium persone sue celestem non reciperent sospitatem. Imprimis uetus Testamentum Nouumque coniungens, per prophetas predictum Filium Dei ex semine Dauid ultimis dicit uenisse temporibus;  cuius magnificentiam inenarrabili laude concelebrat, ostendens eum per exempla legis diuine cunctis creaturis suis esse potiorem; quando nulli angelorum, siue cuilibet potestati celorum, a Patre dictum est, quod de ipso constat esse predictum. Nam si per angelos sermo qui dictus est probatur impletus, quid nos merebimur sustinere, si negligimus totius donationis auctorem?

2.---II, 3. Que cum initium accepisset enarrari per Dominum, et reliqua. Initium dicit salutis Christo Domino predicante concessum, deinde signis ac prodigiis, et per apostolos eius sancte fidei innotuisse ueritatem. Redit iterum ad eius omnipotentiam declarandam, quam exponit exemplis, affixum cruci dicens pro salute cunctorum: propter quod plurimis  locis fratres eos appellare non desinit, quando et carnem suscipere dignatus est, et diabolum, qui habebat mortis imperium, sua passione destruxit. Nam cum non angelos, sed semen Abrahe, adsumta humanitas adprehenderit, merito frater dictus est eorum, ut uerus pontifex, et hominis, Deique ipsius mediator existeret. Ita qui passus est pro omnibus, potens est etiam temptatis sine dubio subuenire.

3.---III, 1. Unde, fratres sancti, uocationis celestis participes, et cetera. Hortatur Hebreos ad fidem Christi, a quo et fratres eos constat esse nominatos; multo preferens eum Mosi, cui obedientes esse uidebantur: ostendens, creatura sua longe potiorem esse creatorem; aptissima exempla coniungens, ut uox Domini debeat incunctanter audiri. Contremescenda  est siquidem pena priscorum, quia non intrauerunt in eius requiem, qui diuinum noluerunt audire sermonem: contra autem obedientibus pax data est, et tranquilla pausatio, ut et ipsi a proprio labore cessarent, sicut Dominus requieuit ab operibus suis.

 4.---Iu, 11. Festinemus ergo ingredi in illam requiem, et sequentia. Obediendum dicit diuinis esse mandatis, quia non potest falli, quod a tanta noscitur ueritate proferri: habens spem maximam in Domino Christo, quia subueniat calamitatibus nostris, qui pro nobis atrocitatem pertulit passionis: tante rei et exempla legis diuine euidentissima nimis et argumenta subiungens. Arguit quippe illos, qui doctrinam prisce legis ita dignoscuntur obliti, ut iterum  eos, tanquam paruulos, lacte necesse sit enutriri: perfectis enim mentibus solidus predicationis opus est cibus, qui discretionem boni ac mali possunt habere probabilem.

5.---uI, 1. Quapropter intermittentes inchoationis Christi sermonem, et cetera. De primordiis fidei iam non dicit esse tractandum, sed de reliquis rebus, in quibus probatur solidata perfectio, terre faciens mirabilem comparationem, que dum imbrem acceperit, amenas herbas germinat in decorem; si uero spinas protulerit, eas uidelicet ultrix flamma consumit. Confidit tamen eos ad illorum imitationes potius erigendos, quibus promissa sunt regna celorum; Abrahe copulans exemplum, cuius semini Dominus iurando pollicitus est solidissimam firmitatem: ut hac  promissione roborati, ad penetralia celi fidelium animus tenderetur; ubi iam precursor et pontifex noster Dominus iehsu Christus intrauit.

6.---uII, 1. Hic enim Melchisedech, rex Salem, sacerdos Dei summus [uulg., Dei summi], et reliqua. In principio huius capitis exponit qui fuerit Melchisedech, cui per magnas et subtilissimas argumentationes comparatus est Dominus Christus: primum, quod nominis ipsius interpretatio, id est rex pacis et rex iustitie, soli potest Christo Domino conuenire, deinde quod patrem ipsius atque matrem nulla prorsus scriptura testatur, sicut Christi deitas, ut arbitror, sine matre, caro sine patre, fuisse cognoscitur; tertio, quod neque initium, neque finis uite ipsius doceatur esse uulgatus, sicut Dominus de se dicit,  ego sum et quarto, quod assimilatus Filio Dei, sacerdos permanet in eternum. Quinto sequitur, quare in psalmo dictum non sit, secundum ordinem Aaron; scilicet ut translatum sacerdotium, [suppl. et] mutationem legis, quam ad perfectum nichil adduxit, commutandam in Christi gratiam nuntiaret. Sic per  has similitudines congruenter expositas, Melchisedech Domini Christi gestasse probatur imaginem.

7.---uII, 19. Introductio uero melioris spei, per quam proximanus ad Dominum, et cetera. Hic distantias facit inter sacerdotes communes et Dominum Christum; quia iste singularis est factus, qui et sacramenti interpositione promissus est, et in eternum noscitur constitutus; deinde omnis sacerdos pro suis primum peccatis exorat, et sic pro populo supplicare presumit; Christus autem peccata propria non habens, confidenter interpellat pro nobis: ad postremum seipsum singulariter obtulit pro salute cunctorum; in ipso quoque Noui Testamenti facta promissio est; quod de nullo alio constat effectum: dicendo enim nouum, antiquatum uoluit ostendere quod precessit.

 8.---IX, 1. Habuit quidem et prius iustificationem Scripture sancte [uulg., iustificationes culture], et reliqua. Discretionem facit per premissas obseruationes Noui et ueteris Testamenti, dicens aliter accessisse priscos sacerdotes ad sancta, et iterum interius ad sancta sanctorum; aliter autem introisse Dominum Christum in sancta, qui gloriam est eterne redemptionis operatus. Nam si taurorum uictima peccata mundabat, quid faciet sanguis fusus immaculati Domini Christi, qui ad seruiendum Deo purificauit corda fidelium?

9.---IX, 15. Et ideo Noui Testamenti mediator est Christus iehsu [uulg. non habet Christi Iesu], et sequentia. Probat etiam Dominum Christum mediatorem factum Noui et ueteris Testamenti; ut ueteris  obligatio collato mortis ipsius munere solueretur: docens etiam, et in antiquis solemnitatibus sacrificiorum, Testamentum Nouum sine dubio fuisse promissum; quando cum sanguine uitulorum et hircorum, et lana coccinea, et hyssopo librum sacrum, et ipsum populum testatur aspersum. Sequitur autem, semel illum passum in consummatione seculorum, ut pro nobis Patrem pius redemptor iugiter exoraret: nam sicut hominibus semel mori datum est, et post, Domini sustinere iudicium; ita Christus semel est mortuus, ut exspectantibus se in sua iudicatione promissus appareat.

10.---X, 1. Legem dicit umbram [uulg., umbram enim habens] futurorum bonorum, et sequentia. Legem dicit umbram futurorum bonorum, non imaginem,  id est ueritatem habuisse sequentium, ostendens per sanguinem sacrificiorum humanum genus minime potuisse saluari; sed scilicet pre passione crucis, que periclitanti mundo sua redemptione subuenit: qua fiducia percepta, fonte sacri baptismatis  ablutos accedere monet ad Dominum Christum, ut fidelis promissor sua munera in ipsis dignanter adimpleat.

11.---X, 24. Et consideremus inuicem in prouocatione caritatis, et cetera. Considerandam dicit gratiam Dei, non per diuisiones impias, sed in congregatione fraterna: comminans iudicium futurum, quod Domini Christi aduentu probatur esse iam proximum [a 1Kb] . Nam si perire solet qui legem Mosis irritam facit, quo supplicio plectendus est, qui Christi Domini caritatis et unitatis mandata contemnit? Commonet etiam eos ne uacuas faciant passiones et direptiones rerum suarum, quas iam pro Christi nomine pertulerunt: sola enim perseuerantia perfectos efficit Christianos; necessaria est enim patientia, ut promissio Domini referatur accepta.

 12.---XI, 1. Est autem fides sperandarum substantia rerum, argumentum non apparentium. Primum definit quid sit fides, credulitas rerum scilicet non apparentium; deinde refert quanti per eam fuerint, Domino miserante, saluati; ut incredula corda Iudeorum ad simile studium, consideratis tantis deuotionibus, incitaret. Dicit enim fidem Abel, Enoch, Ne, Abraham et Sare; quam ideo frequenter iterauit, quoniam, ipsis credentibus, in similitudinem eorum uniuersam benedictam constat Ecclesiam. uerum isti omnes necdum adhuc promissa premia susceperunt [b 1Kb] ; sed perfectam beatitudinem in celesti ciuitate recipient, quam eis Dominus preparare dignatus est.

13.---XI, 17. Fide obtulit Abraham, Isaac, ut immolaretur  [uulg., Isaac, cum tentaretur], et reliqua. Adhuc in ipsa enumeratione fidelium perseuerat: dicit enim de Abraham, Isaac, Iacob, Ioseph, Mose, de filiis Isrel, Rab meretricis, Gedeon, Barach, Samson, Iepthe, Dauid et Samuele: prophetarum etiam exempla subiungens, qui per fidem uicerunt regna , et diuersitate passionum diuinam gratiam inuenire meruerunt: qui tamen adhuc promissa premia minime susceperunt, ut uno eodemque tempore pius Redemptor omnibus daret quod cunctis fidelibus noscitur esse pollicitus.

14.---XII, 1. Ideoque et nos tantam habentes impositam nubem testium, et sequentia. Considerata priorum fide, depositis peccatis, ad Christum dicit Dominum festinandum: nam ille pro nobis crucem subire  dignatus est, qui sedet ad dexteram Patris. Cur nos contristemur in mediocribus passionibus, quas tamen scimus ad eternam requiem pertinere? Commonet etiam adeo illos uocatos filios, ut gratissime patris flagella paterentur: huic siquidem rei genitorum  carnalium exempla subiungens, quorum in presenti grauis quidem creditur disciplina, sed in futurum suauis cognoscitur adepta iustitia: propter quod adhibenda patientia, corroborandi sunt gressus, ut ad illud efficaciter possit perueniri quo tenditur.

15.---XII, 4. Pacem sequimini cum omnibus, et sanctimoniam, sine qua nemo uidebit Deum. Pacem dicit et sanctimoniam omnimodis appetendam, sine qua nemo potest uidere Deum. Monet etiam precauendum ne nos opera impietatis nostre sursum precedat, et ab hereditate Domini reddat alienos; sicut contigisse dicit Esau, qui postquam primitiua sua uendidit, multas quidem lacrymas fudit, sed occulto Dei iudicio minime constat auditum. Mose quoque subiungit exemplum, qui lapidari faciebat eos qui  se immunda conuersatione tractabant: scilicet montis Sina et Ecclesie Dei disparem faciens collationem; quippe ubi Christum corporaliter et auditum constat et uisum, cuius magnopere obediendum dicit eloquio.

16.---XII, 25. Si enim illi non effugerunt, recusantes eum qui super terram loquebatur. Adhuc in superioribus comparationibus permanens, dicit: Si populus Hebreorum non potuit uitare uindictam, qui Mosi minime obediens fuit, quid nos patiemur, si loquenti de celo Domino nequaquam optemperare uideamur? cuius potestatem atque magnitudinem, et argumentis necessariis, et sequentibus declarat exemplis. Monet etiam quali se debeant conuersatione tractare, et que uitia malint nocitura refugere,  asserens Iesum Christum ultimis temporibus uisum, qui semper fuit, et est, et permanebit in secula seculorum.

 17.---XIII, 9. Doctrinis uariis et peregrinis nolite adduci [uulg., abduci], et reliqua. Doctrinas uarias et peregrina dogmata omnino uetat audiri: optimum est enim cor gratia Domini confirmare, non escis. Ritum quoque priorem sacrificiorum in passione dominice similitudinis trahit; quoniam sicut animalium oblata pro peccato corpora foris castra cremabantur, ita et Dominum Christum, qui se pro peccatis nostris obtulit, extra ciuitatem constat esse crucifixum; sed illam crucifixionem, illud opprobrium dicit modis omnibus appetendum, ut exeuntes ad eum in supernam ciuitatem peruenire mereamur. Beneficentiam et communicationem illis persuadens nullatenus obliuisci; talibus enim rebus placatur Deus: obedientiam uero propter ordinem custodientium  exhibendam dicit esse prepositis, ut salutis eorum curam debeant habere cum gaudio.

18.---XIII, 18. Confidimus autem, quoniam [uulg., enim, quia] bonam conscientiam habemus in omnibus beneuolentes conuersari. Bene conuersantibus beneuolentiam maximam se debere testatur, quod illis continue dicit esse faciendum; quatenus ad eos prontissimo studio debeat festinare. Orat etiam pro ipsis, ut uoluntatem Domini Patris sincera mente perficiant, qui eduxit ex mortuis pastorem magnum Dominum Christum, cui est gloria in secula seculorum; ut contra eos qui solum Patrem uenerandum putabant, competens medicina breuiter intimata sufficeret; indicans eis Timotheum ad ipsos fuisse transmissum, per quem ore suo et probatissimos salutat,  et bonorum salutationes impensa caritate commemorat.



COMPLEXIONES CANONICARUM EPISTULARUM SEPTEM, ID EST IN BEATI APOSTOLI PETRI DUAS, IOANNIS TRES, IUDAE UNAM ET IACOBI UNAM [a 73Kb] .



EPISTOLA PETRI APOSTOLI AD GENTES [b 18Kb] .

 1.---I, 1. Petrus apostolus Iesu Christi, electis aduenis, et reliqua. Sanctissime regule instituta concelebrans,  et Petrus apostolus Iesu Christi scribit absentibus Hebreis, qui impia persecutione Iudeorum  dispersi fuerant, et aduene facti per Pontum, per Galatiam, per Cappadociam, per Asiam, et Bithyniam, sed tamen in Christo Iesu correcta mente crediderant, quibus predicationem suam dicit secundum prescientiam Dei Patris, et in sanctificatione Spiritus sancti, et passione sanguinis Domini Christi fuisse transmissam: ut more pristino sacrificiorum aspersus populus dominico sanguine purgaretur: sic ipsis primordiis et unitas trine uirtutis, et personarum est breuiter declarata distinctio, petens ut gratia et pax Domini plenissima debeant ubertate compleri.

2.---I, 3. Benedictus Deus et Pater Domini nostri Iesu Christi, et quod sequitur. Fidelis populi salutatione completa, memor dominice institutionis primum Deo Patri gratias agit, qui per magnam misericordiam  suam regenerauit nos sacro baptismate in spe uite perpetue; per resurrectionem scilicet Domini Christi, quam post triduum factam constat a mortuis: cuius hereditatis quam magna sint premia consequenter exponit: hortans ut molestias presentis temporis patienter ferre debeamus, quatenus in iudicio Domini probatio nostre fidei multo pretiosior auro possit ostendi: nam qui illum hic non uidentes credunt, respicientes eum inestimabili exultatione gaudebunt. De qua retributione premiorum arcana Domini perscrutantes prophete, multa dixerunt; et ne aliquid propria uoluntate putares edictum, docet illis per Spiritum sanctum fuisse reuelatum, quem uidere angeli concupiscunt.

 3.---I, 13. Propter quod succincti lumbos mentis uestre, sobrii, perfecti [uulg., perfecte], sperate in eam. Postquam illis promissionis magna premia patefecit, hortatur ut per fortitudinem mentis filiorum loco ad gratiam tendant, que illis in iudicio Domini monstratur esse pollicita. Admonens eos ut sancto debeant manere proposito, quando scriptum est, sancti eritis, quoniam et ego sanctus sum: scientes  quoniam non sint redempti corruptibili pretio, sed Domini nostri sanguine pretioso, qui precognitus est quidem ante constitutionem mundi, sed manifestatus nouissimis temporibus pro salute cunctorum; ita ut fides et spes credentium in eum fixa permaneat.

4.---I, 22. Animas uestras castificantes ad obediendum caritati [uulg., in obedientia caritatis], et cetera. Premissa fides quemammodum exerceatur, exponit primum, ut simplici amore mutuam sibi non desinant custodire caritatem; quatenus qui renati sunt communiter per uerbum Dei uiui, nulla debeant diuisione separari, et humana mens ad mundana uitia festinare. Comparatione facta feni, caro nostra quam sit caduca monstratur: uerbum autem Domini,  quo regenerati esse noscuntur, manet in eternum: quapropter prioris temporis malitiam deponentes, sicut modo geniti infantes rationales, primordia debent fidei concupiscere, ut ad crementa possint salutaria peruenire: nam si ad lapidem uiuum, hoc est Dominum Christum, deuotis mentibus accesserunt, et ipsi quoque debent, tanquam uiui lapides, in Ecclesie edificatione proficere: offerentes hostias acceptabiles Deo per Iesum Christum Dominum nostrum, per quem salus humano generi optata prouenit, de ipso uero sancto lapide Isaie prophete datur exemplum.

5.---II, 4. uobis igitur honor credentibus: non credentibus autem lapis quem reprobauerunt edificantes, factus est [uulg., uos; deinde, hic factus] in  caput anguli. Adhuc de ipso lapide CXuII psalmus datur exemplum: de quo facta contrarietate credentium et non credentium disputatur: dicens obstinatorum lapidem esse offensionis et petram scandali, credentium uero esse genus electum, progeniem sanctam, populum acquisitionis, qui uocatus est de tenebris ad lucem perpetue sanctitatis. Qui ante fuerant alieni, nunc proprie facti sunt Domini  Christi, et ut ab eis mundi extranearet affectum, docet eos a carnalibus desideriis abstinere, que nituntur semper animas sauciare; sed potius sic uiuere, ut inter gentes debeant bone conuersationis exempla prestare; quatenus illi, quibus nunc detrahere uidentur, considerata eorum conuersatione, magnificent Dominum, cum ipsius fuerint uisitatione compuncti.

6.---II, 13. Subiecti estote [a 1Kb] omni humane ordinationi propter Dominum [b 1Kb] , et reliqua. Ne aliquos premissa fides potuisset inflare, ad patientie tolerantiam rediit, ut principibus, siue ducibus propter Deum debeant esse subiecti: qui eos ad uindictam malorum, et in bonorum laudem cognoscitur destinasse. Hoc tamen ex libertate iubet conscientie fieri,  non timoris necessitate persolui. Seruos quoque commonet obedire dominis suis, non tantum placidis, sed etiam qui uidentur austeres; quoniam hec est reuera gratia Dei, si non solum equalia, sed etiam patiamur iniusta: tali enim exemplo uocati sumus a Domino, ut iniqua sustineamus pro ipso qui pro nobis elegit suscipere crucem, cum peccati maculam non haberet; et ideo conuerti debemus ad pastorem nostrum, qui mortem pertulit pro salute cunctorum.

7.---III, 1. Similiter qui non credunt uerbo, per uxorum suarum conuersationem lucrifiant [c 1Kb] . uenit ad admonitionem quoque mulierum: primum dicens, ut subdite debeant esse uiris suis, quatenus qui predicationibus sanctis minime crediderunt, uxorum  suarum potius conuersatione resipiant; deinde precepit eis ut non tantum ornamentis studeant, sed interiori homini deuote sint, qui ante Deum uere locuples inuenitur: quibus Sare datur exemplum, que Abrahe deuotione probabili [d 1Kb] seruiebat. Ipsas dicit debere illam imitari, ex qua fidei emulatione in Abrahe semine sunt recepte. Similiter et uiris precipit ut uxores suas honore digno contineant, quasi infirmas et coheredes gratie, ut oratio alterutrum non debeat impediri. Ad postremum utrumque commonet sexum, ut sint omnes unanimes, compatientes, misericordes, et humiles, non reddentes malum pro malo, sed in benedictionis gratia, qua uocati sunt, perseuerent.

8.---III, 3. Qui enim uult uitam, et diligit uidere  dies bonos [e 1Kb] , cerceat linguam suam a malo. Adhuc generaliter monet ut linguam nostram a malis cohibere debeamus, que semper prona cognoscitur ad delicta. Sed non solum dicit hoc posse sufficere, quando illa sola perfectio est, a malis quidem declinare,  sed bona eminenter efficere: Dominus enim super iustos respicit, et super impios iratus intendit: dicens beatos eos effici, si pro nomine Domini aliqua fuerint insecutione lacerati. Omni uero tempore paratos illos dicit esse debere, ut cum modestia et timore sancto fidei sue possint reddere rationem; quatenus derogatores fidelium ueritate percepta protinus conticescant.

9.---III, 17. Melius est enim benefacientes, si uelit uoluntas Dei, pati, quam male facientes. Multo melius esse confirmat bene agentem male pati, quam male agentem pro factorum suorum qualitate percelli. Sic enim Dominus cum nichil mali fecisset, pro peccatis nostris carne peremptus est, qui nobis formam sue passionis instituit. Ne quoque coniungit exemplum, quoniam sicut  in arca eius octo tantum anime diluuii perditione saluate sunt, ita per baptismatis gratiam sanctus populus a peccatorum labe noscitur esse liberatus: non enim in sacro baptismate, sicut in communi lauacro sordibus suis caro diluitur, sed credita Domini resurrectione saluatur, qui deglutiuit mortem, ut uite ipsius participes esse mereamur. Quapropter Christi resurrectione comperta, et nos in carne patiamur, cum peccata relinquimus; quatenus reliquum uite nostre tempus, non secundum humana desideria, sed secundum uoluntatem Domini transigamus.

10.---Iu, 3. Sufficit enim preteritum tempus ad uoluntatem gentium consumatum [uulg., consummandam]. Sufficere dicit mundo, quod ad uoluntatem nefandam gentium preterita tempora probantur  elapsa; nunc autem secundum Deum uiuendum est in Spiritu sancto, qui nos uocauit ex mortuis, ut in spe eius uiuere deberemus. Adeo enim euangelizatum constat et mortuis lege peccati, ut in illa resurrectione generali eterne uite gaudia consequantur. Quapropter appropinquante fine seculi, prudentes et seduli in oratione esse debemus; caritatem inter nos habentes, quoniam caritas cooperit multitudinem peccatorum: hospitalitatem quoque, ceteraque bona sine murmuratione precepit debere prestari: uerbum autem Domini sic asserit predicandum, ut tota intentio credentium ad Dominum referatur auctorem, cui est uirtus et gloria in secula seculorum.

11.---Iu, 12. Charissimi, nolite pauescere [u., Nolite  peregrinari] [f 31Kb] in feruore, quia ad temptationem uobis fit. Confortat populum fidelem, ne debeat illata passione turbari; quoniam pro nobis Christus pertulit maiora quam nos uidemur pro fide ipsius sustinere: constantia exultandum est ergo hic in talibus rebus, ut ante  ipsum perfecta letitia gaudeatur. Ammonet quoque ut nemo pro flagitiis aut criminibus mundi tormenta sustineat; ceterum si pro Domino Christo patimur, in eterna beatitudine collocemur: nemo enim debet erubescere, unde se nouit ad eterna premia peruenire. Sed si iustus atque fidelis uix salui fiunt, utique peccator et impius non parebunt; nam qui hic pro Christo patitur mala, animam suam in illa iudicatione commendat.

12.---u, 1. Seniores igitur, qui in uobis sunt, obsecro, consenior, et testis Christi passionum. Presbyteros ammonet ut clerum sibi creditum diligenti et inauara cura custodiant, uitia despiciant, temporalia lucra contemnant, et in conuersatione probabili suas diuitias ponant: quatenus cum apparuerit princeps pastorum  , beatitudinis honore coronentur. Adolescentes etiam commonet ut subiecti debeant esse senioribus suis, quoniam Deus superbis resistit, humilibus autem dat gratiam; nam qui se humiliant Christo, in eius exaltantur sine dubitatione iudicio. Humanas quoque sollicitudines in eo dicit esse proiiciendas,  ut ipse nos nequaquam debeat de suo regno proiicere.

13.---u, 8. Sobrii estote, uigilate; quia aduersarius uester diabolus, tanquam leo rugiens circuit, querens quem transuoret [uulg., deuoret]. Sobrios et uigilantes eos esse debere monet, quoniam indesinenter temptat illos diabolus, tanquam belua cruenta subripere; cui per fidem atque operas bonas resistendum esse pronuntiat; quoniam ille sic uincitur, cum fidelis animus nulla immissione superatur. Et ne tanto hoste designato turbarentur corda fidelium, potentem Deum illi dicit resistere, cui nulla potestas preualet obuiare. Quam epistulam per Siluanum fidelem eorum se scripsisse testatur, obsecrans et contestans ut in predicata gratia Domini perseuerare non desinant:  salutationes quoque Ecclesie, quam de Babylonia, id est de seculi istius confusione, dicit electam, et Marci filii sui pia institutione transmittens, petit etiam ut salutentur fidelissimi in obsequio caritatis, gratiam illis benedictionis attribuens, qui in Christo Domino permanebant.



EIUSDEM EPISTOLA SECUNDA.


 1.---I, 1. Simon Petrus, seruus et apostolus Iesu Christi his qui equalem [uulg., iis qui cequalem nobiscum] sortiti sunt fidem. Simon nomen est proprium, Petrus cognominatio eius: sicut in Euangelio a Domino dictum est: Tu es Simon, filius Ioannis [uulg.,  filius Iona], tu uocaberis Cephas, quod interpretatur Petrus . Seruum uero se perhibet, quod Domino Christo deuotione humillima seruiebat; apostolum memorat, ut collatum sibi designaret officium: nam quod dicit, Iesu Christi, sicut sepe iam dictum est, unius appellatione persone indicare cognoscitur sanctissimam Trinitatem: et ne se Ecclesie Domini aliqua elatione preferret, his se dicit scribere, qui cequalem fidem Domini largitate sortiti sunt; quibus optat gratiam et pacem multiplicari in futuri cognitione iudicii; ubi quidquid tribuitur, nulla ulterius amissione fraudatur.

2.---I, 3. Sicut omnia nobis diuine uirtutis eius ad uitam pietatemque donata [a 1Kb] . Sicut omnia credentibus ad uitam pietatemque donata sunt, per recognitionem  eius qui nos uocauit propria gloria, non meritis nostris, ut per hec que promissa sunt, diuinitatis eius mereamur esse consortes; sicut in Euangelio dictum est, Pater, uolo ut ubi sum ego, ibi sint et hi mecum : ita et nos effugere debemus mundana flagitia. Sed magis nitamur in fide nostra affectare uirtutem, in uirtute uero scientiam, in scientia autem continentiam, in continentia uero pietatem, in pietate amorem fraternitatis, in amore fraternitatis Domini caritatem. Hec enim cum nobis presto sunt, sine fructu in cognitione Domini Christi esse non possumus; sed in regno Domini recipimur,  ubi aliter introire penitus non meremur.

3.---I, 12. Propter quod non differam semper commemorare uos [b 1Kb] , et cetera. Non se dicit posse desinere a predicationibus institutis, donec eos firmos atque corroboratos derelinquat in fide Domini Saluatoris:  quando se testatur, sicut a Domino est commonitus, de hoc seculo transiturum; et ideo sanctissimo paternitatis affectu operam se perhibet dare, ut talia in ipsis agat, quemammodum eius possint retinere memoriam: non enim commentaticiis fabulis aliquid de Christo Domino se dicit esse dicturum; sed dicturum se illa que suis auribus audiuit, et certissima uisione cognouit. Cui rei illud euangelicum subiungit exemplum: Hic est Filius meus dilectus, in quo mihi bene complacui; ipsum audite. Quam uocem cum aliis apostolis se dicit audisse, dum in sancto monte essent cum Domino Saluatore: sic in isto testimonio illi confutati sunt, qui putant Patrem Filium non habere.

4.---I, 19. Et habemus certiorem propheticum sermonem,  cui benefacitis intendentes [uulg., firmiorem attendentes]. Quod protulit, laudat exemplum, ut hoc ita debeant habere semper in cordibus suis, quemammodum lucerna preparatur in tenebris; donec Christus adueniat, de quo iusti incomparabili claritate lucebunt: prophetiam ueram generaliter laudans, que nunquam uoluntate humana, sed diuina inspiratione collata est; pseudoprophetas uero aptissima conclusione definiuit, dicens eos magistros esse mendaces, qui spe turpissimi lucri iudicium sibi perpetue damnationis acquirunt.

5.---II, 4. Si enim Deus angelis peccantibus non  pepercit, sed carceribus inferis retrudit [a 1Kb] . Probatio dicti superioris digna consequitur; quoniam angelis peccantibus non pepercit, sed caliginosis carceribus retrusos reseruauit suo iudicio puniendos; deinde, si originali mundo non indulsit, quem suis manibus fabricare dignatus est, eumque cum hominibus impiis superducti diluuii uastitate deleuit, si Sodomam et Gomorrham in cinerem deductam iusta indignatione damnauit: contra [b 1Kb] , octauum [sic] Ne a diluuio, iustum Loth supreme dolentem ab impudicorum conuersatione liberauit: ut talibus coniunctis exemplis uir sanctissimus probaret, et impios penam dignam recipere, et iustos temptatione saluari.

6.---II, 10. Maxime autem qui post carnem in desideria conuolutationis eunt [c 1Kb] . Arguit eos qui post  desideria carnis eunt, et dominationem Christi sacrilega uoluntate contemnunt; quorum uitia multipliciter narrans, dicit eos contra Dominum superba uoluntate consurgere, qui peccantes angelos noscitur inclinasse: eorumque denuo describit, et corporum qualitates, et pessimos mores, quos post multa flagitia dicit etiam coluisse simulacra, quos dignis comparationibus notat: memorans eos fontes esse siccos, et nebulas caliginosas, et tubidines [forte turbinibus] exagitatas, quibus merito eterna preparatur obscuritas: hi decipiunt audientes, et ad libertatem trahunt libidinis, cum ipsi noscantur serui esse peccati: utilem nimis subiungens probabilemque sententiam, illius unumquemque esse seruum, cui et subiectus esse cognoscitur.

 7.---II, 20. Si enim refugientes coinquinationes mundi in agnitionem Domini [uulg., in cognitione Domini nostri]. Increpat illos qui accipientes mandata ueritatis, iterum se in pristino ceno falsitatis inuoluunt, comparans eis illa prouerbia: Redire canem ad uomitum suum, et porcum in suis uolutabris denua reuolutatione uersari. Secundam dicens illis epistulam transmisisse, ut traditiones Patrum fideliter teneant [d 1Kb] , non se ad gentilium errores impia uoluntate conuertant; sed illud magis desiderent efficere,  quod ad mandata cognoscunt Christi Domini pertinere.

8.---III, 3. Hoc primo scientes, quia uenient in nouissimo dierum inlusione inludentes [e 1Kb] . Commonet eos nouissimis apparere temporibus, qui dicant, Ubi est Christus Dominus, qui celeriter uenire promissus est? Ecce tanta tempora transierunt, et nichil tale prouenisse cognoscimus. Exemplum ponens diluuii, quoniam, sicut istos celos erios crescens unda compleuit, mundusque tunc a sua temperatione deperiit, ita in diem iudicii eosdem per ignem iterum, sicut legitur, esse delendos: his rebus absolute probans, omnia que predicta sunt, sine aliqua dubitatione complenda.

9.---III, 10. uenient [uulg., Adueniet] autem dies Domini, ut fur, et reliqua. Diem Domini subitum uenire  dicit, ut furem, quando celi magno impetu celeritatis excurrunt, quando elementa mundi ignis calore soluenda sunt; sed his omnibus pereuntibus, et totius machine immutatione terribili, quales oportet tunc fideles esse, ut tantam nequeant incurrere uastitatem: nam cum noui celi, et terra noua pollicita sit, in quibus habitat promissa iustitia, non est dubium que nunc uidemus posse dissolui. Quapropter dilationem temporis non sibi credant ullatenus odiosam, sed salutis sue causas iudicent agi, quando se ut conuertantur, intelligunt sustineri.

10.---III, 15. Sicut et dilectissimus [uulg., carissimus] frater noster Paulus, et quod sequitur. Laudat fratrem et coapostolum suum, dicens, custodite uerissimam fidem, sicut uobis scribit Paulus apostolus,  secundum sapientiam que illi data est, altitudines profundas exquirere, et occulta reuelare; que tamen indocti et instabiles ad proprium interitum, sicut et ceteras scripturas, pro sua uoluntate conuertunt. Sed monet eos quibus scribere uidebatur, ne peruersorum errore decepti, a fidei sue uideantur stabilitate subuerti; sed potius in intellectu et gratia Domini Christi proficiant, ut bonis semper meritis augeantur.



EPISTOLA S. IOANNIS AD PARTHOS [a 1Kb] .


1.---I, 1. Quod erat [uulg., Quod fuit] ab initio, quod audiuimus, quod uidimus oculis nostris. Certissimam fidem facit predicationibus suis, quando se de Domino Christo non tantum audita dicit referre, sed uisa; illa tamen se uidisse confirmans, que secundum Euangelium suum nullatenus temporaliter cepta sunt, sed iugiter in eternitate manserunt: dicens  Deum esse uerissimum lumen, et si quis maluerit ad eius peruenire notitiam, in conscientie debet claritate uersari; quoniam fieri non potest ut aliquis, quandiu in tenebrosa prauitate positus est, eius sancto lumine compleatur.

2.---I, 8. Si dixerimus quoniam peccatum non habemus, nos ipsos seducimus. Ne putaret aliquis hominem  sine peccato esse, quem semper in lumine cordis preceperat ambulare, dicit nullum esse qui nequeat in aliqua parte delinquere; sed illum potius probabilem fieri, qui peccata sua Domino noscitur confiteri, quatenus demittens nobis delicta, Dominus reddat nos sua pietate purgatos: nam si nos inculpabiles estimemus, mendacem fecimus eum qui dixit, Omnia conclusit Deus sub peccato, ut omnibus misereatur [a 1Kb] . Dicit etiam, ut dum carnis fragilitate peccauerint, ad satisfactionem protinus redeant Domini Christi, qui Patrem iugiter interpellat pro nobis; nam qui se dicit in eo manere, debet ita gressus suos dirigere, quemammodum et ipse cognoscitur ambulasse.

3.---II, 7. Non nouum mandatum scribo uobis, sed  mandatum uetus, quod habuistis ab initio. Quantum ad Scripturas diuinas pertinet, non se dicit noua predicare, quia olim in lege noscuntur esse predicta; sed in hac parte nouum cognoscitur esse mandatum, quoniam illa que sunt premonita, nunc uidentur impleta: peccatorum siquidem tenebre transierunt, et manifestatio luminis uenit per Dominum Christum; ideoque non debet aliquis odisse fratrem suum, pro quo Christum animam suam posuisse cognoscit. Scripsisse autem dicit senioribus, iuuenioribus, pueris et pupillis, ut communi debeant caritate gaudere; quando pro percepta fide constat illis remissa esse peccata; deinde quia uicerunt malignum diabolum, quia Deum cognouerunt Patrem, et Filium, et Spiritum sanctum.

 4.---II, 15. Nolite diligere mundum, neque ea que sunt in mundo, et reliqua. Mundum precepit nullatenus concupisci, quoniam uoluntatibus diuinis probatur semper aduersus; ideoque qui celestem Patrem diligit, mundi huius tenebras non amauit: carnis enim uitia, et spiritalis uirtus longe discreta sunt; et ut eos efficeret cautiores, horam dicit esse nouissimam: quoniam per subdolos fratres et hereticas prauitates nequitia prouenit Antichristi. Quos tamen exisse dicit de congregatione sanctorum, quia digni non fuerunt cum fidelibus permanere; probat etiam eos esse mendaces, qui dicunt Iesum non esse Dominum Christum, quando qui Filium negat, utique negauit et Patrem.

5.---II, 24. uos quod audistis ab initio, permaneat  in uobis, et cetera. Manere dicit eos debere in accepta fide, ut et ipsi in Patris et Filii caritate permaneant; quatenus promissiones eius, id est uite eterne premia consequantur: quapropter manendum est in eo, ut in aduentu suo non nos inueniat alienos: nam cum nobis dederit suos filios uocari, nimis impium est, si ab eius institutis reddamur extranei. Sic ergo nobis agendum est, ut cum apparuerit, possimus eum, sicuti est, plenissimo munere contueri.

6.---III, 4. Omnis qui facit peccatum, et iniquitatem facit; quia peccatum [uulg., et peccatum est, etc.] iniquitas est. Hoc multis argumentationibus, hoc sedula  probatione complectitur, dicens contrarios nos esse Christo Domino non debere, si habere cum ipso uolumus portionem: nam cum sit ille immaculatus atque iustissimus, omnino se ab ipso diuidit qui nequitia peruersitatis inuoluitur: ideo enim Filius Dei uenit in mundum ut antiquum solueret indebita morte peccatum: et ideo fratrem nullus odisse debet, ne Cain detestabilis incurrat exemplum, qui per inuidiam bonorum operum germanum suum impia morte trucidauit.

7.---III, 14. Qui non diligit fratrem, permanet in morte [uulg.: Qui non diligit, manet, etc.], et reliqua. Qui non diligit fratrem suum, homicidam illum esse pronuntiat; et qui homicida est, uitam non potest habere beatorum: nam si quis fratrem suum uiderit  egentem, et circa ipsum clauserit uiscera misericordia sue, ipse non potest a Domino misericordiam impetrare: non enim fratrem sola lingua diligendum constat esse, sed opere; quod si cor nostrum preceptis eius mandatisque consentiat, quicquid a Deo petimus, incunctanter accipimus; sic autem in nobis permanet Dominus, si eius precepta fideli mente faciamus.

8.---Iu, 1. Nolite omni spiritui credere, sed probate spiritus qui ex Deo sunt [uulg.: Charissimi, etc., si ex Deo sint]. Falsis prophetis nullatenus dicit esse credendum, sed probandos asserit quibus fides debeat adhiberi: nam qui Christum confitetur esse uerbum caro factum, hic uerus est predicator; qui uero eum heretica prauitate dissoluit, iste uerus Antichristus  est, quoniam illud uult destruere, unde salus mundi cognoscitur euenisse: nam cum sit caritas Deus, eum quem nemo uiderit, ipsum reuera diligimus, quando mutua fratres affectione complectimur. Apparuit siquidem in nobis dilectio ipsius, quando unigenitum Filium suum in hunc mundum misit, ut nos de laqueo mortis eriperet, et perpetue salutis dona prestaret.

9.---Iu, 14. Et nos uidimus, et testamur, quoniam Pater misit Filium suum saluatorem seculi [uulg.: Testificamur, etc., saluatorem mundi]. Sepius caritatem Dei et proximi suauissima reuelatione commendat; cognouisse se dicens, Deum Patrem misisse Filium suum, ut mundi pericula miseriasque saluaret; et ideo qui manet in caritate, in Deo manet,  quoniam caritas Deus est: sic enim fiduciam ante ipsum habere possumus, si eum studio caritatis imitemur. Sed ut huic rei maximam confidentiam daret, timorem esse in caritate non asserit, maxime quando Deus prius nos dilexit, ut eum diligere deberemus; si quis uero odio habens fratrem suum, quem uidet, dixerit se Deum posse diligere, quem non uidet, omnino mentitus est; cum euidens constet esse mandatum, ut qui diligit Deum, diligat et proximum suum.

10.---u, 1. Omnis qui credit quia iehsu est Christus, ex Deo natus est, et reliqua. Qui Deum Iesum credit, ex Deo Patre natus est, iste sine dubitatione fidelis  est; et qui diligit genitorem, amat et eum qui ex eo natus est Christus. Sic autem diligimus eum, cum mandata eius facimus, que iustis mentibus grauia non uidentur; sed potius uincunt seculum, quando in illum credunt qui condidit mundum. Cui rei testificantur in terra tria mysteria: aqua, sanguis et spiritus, que in passione Domini leguntur impleta: in celo autem Pater, et Filius, et Spiritus sanctus; et hi tres unus est Deus [a 21Kb] .

11.---u, 9. Si testimonium hominis [uulg., hominum] accipimus, testimonium Dei maius est. Si hominum testimonia solemus accipere, credi debet paterne sententie, qui Filium suum Dominum Christum multis audientibus inconuertibili sermone professus est. Nam qui eius testimonio non credit, quod dici  nefas est, mendacem putat illum qui uera locutus est: nam cum in Domino Christo habeamus perpetuam  salutem, qui ei non uult credere, salutis se munere cognoscitur exuisse.

12.---u, 13. Hec scripsi [uulg., scribo] uobis, ut sciatis quia uitam habetis eternam, et cetera. Ut credentium sensus corroborata fidei radice firmaret, dicit, si uoluntas eorum in accepta predicatione permanserit, quicquid a Domino salutariter petere uoluerint, eis sine dubitatione concedi. Commonet etiam ut pro fratribus orare debeant, qui tamen non usque ad mortem grauia delicta committunt; pro illis autem qui se scelerata impietate commaculant, et in desperationis iniquitate perdurant, non dicit ullo modo supplicandum; sed ne aliquis de intelligentie lumine causaretur, dicit Filium Dei in hunc mundum uenisse, et ueritatis nobis intelligentiam prestitisse:  commonens eos ne ulterius simulacrorum mendaciis inludantur.



EIUSDEM EPISTOLA SECUNDA.


 1.---I, 1. Ioannes [uulg. non habet Ioannes] senior electe domine, et filiis eius, et quod sequitur. Ioannes senior, quoniam erat etate prouectus, electe domine scribit Ecclesie [a 1Kb] , filiisque eius, quos sacro fonte genuerat: hos se dicit studio caritatis diligere non solum, sed etiam omnes fideles qui cognouerunt Domini uoluntatem, que permanet in eternum:  optans eis gratiam, misericordiam et pacem a Deo Patre Filioque ipsius Iesu Christo in ueritate concedi.

2.---I, 4. Gauisus sum ualde, quoniam inueni de filiis tuis ambulantes in ueritatem. Gauisum se plurimum dicit, quod filios sancte Ecclesie, quibus uidebatur scribere, in ueritate comperit ambulare; sicut  a Patre mandatum noscitur esse susceptum: ut Filium eius scilicet crederent, Iesum Christum Dominum nostrum. Commonet autem fidelium congregationem, ut mutua se caritate consocient; nam qui non confitetur Iesum Christum ad saluandum humanum genus in carne uenisse, hic omnimodis probatur Antichristus: qui enim permanet in doctrina rectissima, in Patris, et Filii, et Spiritus sancti benedictione  gaudebit; ideoque falsos prophetas nec salutari, nec recipi debere testatur; quia communicant sceleribus eorum quicunque se illis aliqua societate coniungunt. Multa quidem se illis dicit scribere uoluisse, sed quoniam disponebat ad eos uenire, que illis dicenda erant, seruant presentie sue, Epistulam suam salutationis iterum fine concludens.



EIUSDEM EPISTOLA TERTIA.


 1.---I, 1. Senior Gaio dilectissimo, quem ego diligo in ueritate, et reliqua. Cum in Epistula superiore nomen suum posuit, et senior iunxit, hic tantum senior dixit: quoniam quis est iste senior, superius indicauit. Scribit ergo Gaio, quem recte filii copulatione  diligebat, laudans eius, et prouocans in bona actione propositum.

2.---I, 3. ualde gauisus sum in aduentu fratrum testantium de ueritate [a 1Kb] . Gauisum se dicit, quod uenientibus fratribus, probabilem ipsius cognouerit actionem; quia reuera boni patris est gaudium, quando filiorum suorum laudabile compererit institutum: predicans eum, quod in fratribus, et maxime  peregrinis studia caritatis impenderit; et hortatur ut talia premittat ad Dominum, quatenus ipse securior subsequatur: nam cum ab infidelibus solacia uite nulla perceperint, a fidelibus eis decuit subueniri; pro quibus se dicit, Diotrepto cuidam scripsisse, qui  primatum eorum agere uidebatur; sed uoluntate ipsius pessima non se dicit auditum: quem non perhibet imitandum, cum boni potius quam mali sequendi sint. Demetrium uero laudat, cui bonum testimonium cum ipsa ueritate persoluit: reliqua uero que dicenda fuerant, reseruat presentie sue, Epistulam suam carissima salutatione concludens.



EPISTOLA S. IUDAE.


 1.---I, 1. Iudas Iesu Christi seruus, frater autem  Iacobi [uulg., Iacobi, his qui sunt, etc.] in Domino Patre, et sequentia. Cum dicit seruus Christi, et frater Iacobi, diuidit se a Iuda traditore, quem iuste omnium detestatur auditus. Scribit ergo dilectis in Domino Patre et in Iesu Christo uocatis atque seruatis; optans illis ut misericordia, pace et caritate Domini compleantur.

2.---I, 3. Dilectissimi, omnem sollicitudinem faciens scribendi uobis. Studium se dicit habuisse probabile, ut fidelibus scriberet de salute communi, ne falsis predicatoribus credere debuissent; quos tamen in predestinatione cognitos Domino fuisse testatur, qui diuinam gratiam in luxuriam hereticam transferentes, dominatorem nostrum Iesum Christum denegare presumunt: commonens eos quod Isreliticum populum semel de Aegypti terra liberauit; sed  eos qui minime crediderunt, iustitie sue indignatione consumpsit; angelos autem qui gloriam natiue dignitatis amittere delegerunt, reseruat iudicio suo, caliginosis uinculis inligatos. Sodomam quoque et  Gomorrham, et finitimas ciuitates, que grauiter deliquerunt,  obscena carnis uitia diligentes, consumptas perhibet in exemplo ignis eterni: dicens maiestatem blasphemantibus periculum imminere semper exitii, in tantum ut altercans cum diabolo [a 10Kb] archangelus Michel de corpore Moyse, ausus non fuerit blasphemie inferre iudicium: tunc diabolus nomine Domini audito discessit.

3.---I, 10. Hi autem, quicunque quidem ignorabant [uulg., quecunque quidem ignorant], blasphemant, et cetera. Malorum bonorumque angelorum positis exemplis, redit ad eos qui de Domino Christo derogare presumunt: dicens eos diuinitatem blasphemare, quam nesciunt; que autem naturaliter, id est corporaliter, tanquam muta animalia nouerunt, in eis se ceno peruersitatis inuoluunt: in uia illos Cain esse proclamans, et in Balaam idoli errore  uersari, et in Core contradictionibus inueniri, quem terre uastissimus hiatus absorbuit, eorumque nequitias multiplici sententiarum breuitate definit: de quibus Enoch datur exemplum, qui ab Adam septimus  prophetauit, tales in Domini disceptatione perituros.

4.---I, 17. uos autem, karissimi, memores estote uerborum que predicta sunt. Memores eos dicit esse debere, que et ab aliis apostolis audierunt, ultimis uenire temporibus delusores, in desideriis suis nequiter ambulantes: hi sunt animales diuinum spiritum non habentes. Illos autem dicit ueracissima predicatione completos debere mutuo permanere, et  in Spiritu sancto proficere, qui eis datus cognoscitur ad prouectum; ita ut quosdam diiudicatos arguant, quosdam de adustione eterni ignis eripiant, nonnullis misereantur errantibus, et conscientias maculatas emundent, sic tamen, ut peccata eorum digna execratione refugiant, quatenus in iudicio Domini laboris sui mercedem larga pietate recipiant, cui est honor, potentia, claritas et potestas ante omnia secula, et nunc et in omnia secula seculorum.



EPISTOLA S. IACOBI AD DISPERSOS [a 4Kb] .


 1.---I, 1. Iacobus Iesu Christi seruus, duodecim ribubus que sunt in dispersione salutem [b 1Kb] . Iacobus apostolus scribit duodecim tribubus Isreliticis que  in dispersione morabantur, secundum illam comminationem Domini que dicit, et dispergam uos in omnes gentes: ipsis enim debuit consolatio prestari, qui maxime uidebantur affligi.

2.---I, 2. Omne gaudium existimate, fratres mei, cum in tentationes uarias incideritis. Gaudium dicit potius estimandum, quando nos temptatio diabolice peruersitatis insequitur: quia bone mentis patientia inde nascitur, quam Deus Dominus coronare dignatur. Deinde sicut bonus medicus dictat salutare remedium, ut si quis indiget sapientia, ab illo magis petat qui prestat dona gratuita. Sed in ipsis petitionibus non dicit hesitandum, quia non potest accipere, qui dubitanti animo cognoscitur postulare.  Deinde commonet hominum peruersitates, ut humitis in beatitudine sibi collata gratuletur; diues autem gaudere debet, quando se humiliatum esse cognoscit; quoniam mundi istius diuitias, tanquam forma florifera, uidemus posse transire. Redit iterum ad illa que ceperat, beatum dicens qui equanimiter temptationem suffert, quando in illa disceptatione dominica, corona illi uite probatur esse posita.

3.---I, 13. Nemo cum temptatur, dicat quia a Deo temptatur, et reliqua. Deum perhibet non esse temptatorem malorum, sed a propriis concupiscentiis unumquemque posse temptari: concupiscentia siquidem dum concepta fuerit, producit peccatum; peccatum uero dum consummatum fuerit, generat mortem: et ne suis uiribus boni aliquid imputaret humana fragilitas, omne datum optimum, et omne donum perfectum  desursum a Patre luminum perhibet posse descendere: a quo sacro baptismate gratuite nos, non meritis, dicit esse progenitos, ut noue recreationis simus initium. Monet etiam ut ueloces ad audiendum, tardi autem siue ad loquendum, siue ad iracundiam esse debeamus: quoniam iracundia humana diuinam non potest implere iustitiam; et ideo malitiam atque  inmunditias abicientes, sub mansuetudine uerbum debemus accipere, quod nos possit in illa resurrectione  saluare.

4.---I, 22. Estote autem factores uerbi, et non auditores tantum. Ammonet nos, non tantum auditores legis, sed debere potius esse factores: quoniam si quis auditor solummodo legis fuerit, illi fit similis qui se in speculum contuetur, et cum discesserit, oblitus sui propria imaginatione deluditur; qui uero factis impleuerit legem libertatis, atque in eadem fixa uoluntate permanserit, operatione sua beatus habebitur. Si quis autem religiosorum fuerit nimia procacitate uerbosus, huius fit omnino uana religio; illa est enim apud Deum laudabilis conuersatio, si non simus in loquacitate proni, sed ad mandata ipsius facienda studiosissime preparati.

5.---II, 1. Fratres mei, nolite in personarum acceptione habere fidem Domini nostri Iesu Christi  [uulg., Christi glorie]. Fidem Domini Iesu Christi personarum non dicit acceptione pensandam; ut in honore diues, in contemptu pauper habeatur: quia nimis iniquum est, non de meritis hominem, sed de substantie quantitate iudicare. Nam cum Deus in hoc mundo pauperes elegerit, quos apostolos fecit, sacrilegium esse non dubium est contra ipsius ire iudicia; deinde cum diuites facultatum suarum presumptione sint noxii, impium est pauperes despicere, qui nichil tale probantur assumere; maxime cum legatur, diliges proximum tuum sicut teipsum; et ideo si quis totam obseruauerit legem, eamque in uno mandato caritatis doceatur offendere, totius legis efficitur reus. Subiungit quoque, in illo districtum faciendum esse iudicium, qui nulli misericordiam  fecit; nam quando fit misericordia, superexultat sine dubitatione iudicio.

6.---II, 14. Quid proderit, fratres mei, si fidem quis dicat se habere, opera autem non habet [uulg., non habeat]? Fidem sine bonis operibus neminem dicit posse saluare [c 2Kb] : nam si quis petat eleemosynam, eique dicatur, dat tibi Deus, fideliter quidem dicitur,  sed minime Domini iussa complentur, quando ipse precepit, omni petenti te tribue . Fidem uero sine operibus esse mortuam, per demonum exempla confirmat: iterumque docet Abrahe perfectam fuisse fidem, quando filium suum sacris altaribus obtulit immolandum; Raab quoque meretricis similitudinem ponit, que non fide tantum, sed opere iustificata cognoscitur: probans per omnia ex operibus iustificari hominem, non ex fide tantum posse saluari.

7.---III, 1. Nolite plures magistri fieri, fratres mei, et cetera. uetat multos magistros fieri, cum lingue procacitate sepius doceatur offendi; nam si quis in uerbo non deliquerit, hic uidetur esse perfectus, corpusque suum subdit edomitum: nam sicut  frenis equos, naues gubernaculis regimus, magnas autem siluas modico igne succendimus; ita et lingua nostra paruum quidem membrum est, sed magna exultatione dilatatur: nam cum omnes bestie mansuescere possint, sola lingua incontinens non potest edomari; quando per ipsam benedicimus Deum, et per ipsam hominem blasphemamus, qui ad imaginem et similitudinem eius factus esse dignoscitur. Facit etiam comparationes aptissimas, ut cum omnia seruent ordinem nature sue, sola lingua in discipline regulis permanere non possit; et ideo quicunque sapiens est, ostendat conuersationem suam in mansuetudine et sapientia moderata.

8.---III, 14. Quod si zelum amarum habetis, et contentiones in cordibus uestris. Amarum zelum uiros  non decet habere perfectos; quoniam talia non superne data, sed diabolica fraude probantur esse concepta: nam ubi zelus et contentio, ibi inconstantia et omne opus prauum, quod diuina damnat auctoritas; sapientiam uero salutarem multifaria laude concelebrat, que superna inspiratione conceditur: dicens eam in pace seminare, et in ipsa corda fidelium contineri; bella uero et lites ex concupiscentia perhibet nasci, unde humanum genus constat affligi. Hinc etiam generatur, quod male petentes bonorum premia minime consequuntur; quoniam qui amicus est mundo, inimicus est Deo. Subditi ergo simus Christo, ne tradamur iuste diabolo, ut qui captiuat a nobis fugiat, et proximetur ille qui liberat: nam si uisus noster in afflictione mutetur, et letitia conuertatur  in merorem, tunc nos Dominus exaltat, si nosmet sibi prostratos esse cognoscat.

9.---Iu, 2. Nolite detrahere de [uulg. sine de]  alterutrum, et reliqua. Hic docet quoniam qui detrahit fratri, detrahit legi, et se constituit inprobum iudicem, cum unus sit Dominus legislator et iudex. Arguit quoque illos qui aliquam rem facere dementer assumunt, in sua uoluntate ponentes quod constat in uoluntate Domini constitutum: hos dicit ignorare quod superueniente die possit accidere; sepe enim flatum reddunt, qui superbiam suam improba elatione distendunt. Quapropter diuitibus seculi dicit esse plorandum, quoniam in quibus uidentur presumere, consumta certum est disperire: docens grauissimum esse malum ultimis thesaurizare temporibus, quando uicino iudicio Domini, iam deberet fructus bone operationis inquiri; imputans Iudeis occidisse iustum, qui ad eos cognoscitur uenisse  saluandos.

10.---u, 7. Patientes igitur estote, fratres, usque ad aduentum Domini, et cetera. Ammonet fideles ut usque ad aduentum Domini debeant esse patientes; quando et agricole huius mundi matutinum fructum et uespertinum pro temporis qualitate percipiunt. Iudicem quoque dicit non esse diutius sustinendum, quando eum ante ipsas mundi ianuas stare confirmat; suadens eis, ut exemplum patientie suscipiant a prophetis, qui longis ante temporibus aduentum Domini sustinere decreuerunt. Iob quoque uiri sanctissimi datur exemplum, qui tolerando passiones suas laudabiliter uicit, et diabolicas fraudes Domino prestante superauit: sub pio siquidem principe nullus perit, nisi qui liberationem suam sperare  contemserit.

11.---u, 12. Ante omnia, fratres mei, nolite iurare, et sequentia. Post omnes ammonitiones salutarem regulam fidelibus prestat, dicens nullatenus esse iurandum, sed debere dicere Christianum, esse quod est, et non esse quod non est: nam si quis alterius pregrauatur iniuria [a 4Kb] , uel corporis imbecillitate quassatur, presbyterum dicit adhibendum, qui oratione fideli et olei sancti perunctione concessa, saluet eum qui uidetur afflictus: peccata quoque illis demittenda promittens, qui alterutra fuerint oratione uisitati; orationem uero assiduam iusti multum dicit preualere ante conspectum Domini. Elie denique subiungit exemplum, qui et celos uerbo suo clausit, et iterum eos cum precaretur aperuit: in summa concludens,  quoniam qui ab errore fratrem liberauerit, studio caritatis peccatorum suorum uincla dissoluit.



M. AURELII CASSIODORII COMPLEXIONES ACTUUM APOSTOLORUM ET APOCALYPSIS IOANNIS.



PROLOGUS.

 Lucas, unus euangelistarum, qui doctrinam Domini celesti ueritate conscripsit, Actus quoque apostolorum fideli narratione complexus est, ut gesta beatorum preceptis dominicis concordi gratia consonarent. Hoc nos [a 2Kb] in septuaginta duobus capitibus complexi, singulis quibusque locis ad breuiationem suam credidimus adnotandum; ut reuera sacer Actus apostolorum, sicut ipse Lucas euangelista testatur, eodem numero quo electi sunt clauderetur. Decuit enim illum ordinem quantitatem habere libre [b 2Kb] , qua dedicatus celesti probatur esse iustitie. His Actibus Apocalypsen beati Ioannis forsitan conuenienter adiunximus, quia celeste regnum mirabili narratione describit, quoniam talibus uiris habitatio tanta prestabitur. Hanc triginta tribus capitibus [c 2Kb] etatis  Domini Christi diuidendam esse curauimus; ubi et triginta significant celorum culmen excelsum, et sancte Trinitatis associatur adoranda perfectio. Difficile opus obscure dicta breuius uelle perstringere; cum sint latius dicenda, que uolumus explanare: sed quoniam hunc librum Tychonius Donatista [d 1Kb] subtiliter et diligenter exposuit, prouidente Deo, qui saluti nostre antidotum conficit ex uenenis; propter breuitatis proposite necessitatem aliqui noui peruersi dogmatis sensus pretereundi noscuntur, ut lectorem nostrum non tam satiare quam introducere uideamur; quando sine damno intelligentie sue in illo reperit quod orthodoxus et diligens lector inquirit.



COMPLEXIONES ACTUUM APOSTOLORUM.


 1.---I, 1. Primum quidem sermonem feci de omnibus, o Theophile, que cepit iehsu facere et docere, et cetera. Euangelii sermone completo, quem post resurrectionem Domini Lucas fecisse commemorat, Actus quoque apostolorum, scribens ad Theophilum, se collegisse testatur; ut fidei Christiane indubitata  perfectio certissimis testimoniis appareret: primum dicens, ad Patrem ascensurum Iesum Christum precepisse discipulis suis ne ab Hierosolymis discederent, ut quamuis essent baptizati, Spiritus sancti plenitudine complerentur.

2.---I, 6. Igitur qui conuenerant, interrogabant  eum, et reliqua. Interrogatum dicit Dominum Christum ab his qui conuenerant, si presenti tempore regni Isrelitici restitutio fieret, quam promisit esse uenturam; definitionem uero temporis ipsius ad utilitatem magis nostram constat esse denegatam; sed illis magis predicatum est, quod quinquagesimo die accepturi essent Spiritus sancti uirtutem, quatenus in omni terra perfecte fidei magnalia testarentur.

3.---I, 9. Et cum hec dixisset, uidentibus illis, eleuatus est, et nubes suscepit eum ab oculis eorum, et cetera. Inter illa uerba que superius dixit, uidentibus apostolis, ascendisse Dominum subito testatur ad celos; et ne aliquis tale miraculum phantastica crederet imaginatione monstratum, adstitisse illis dicit angelos Dei, dicentes: Quid ista miramini? Sic ad iudicandum,  cum de medio uestri constat adsumtum. Tunc a monte Oliueti, ubi hec gesta sunt, Hierosolymam reuersos dicit apostolos, et introisse cenaculum, ubi in unum undecim, quorum dicit nomina, commanebant. Perseuerabant autem in orationibus suis cum sanctis mulieribus, et Maria matre Domini, uel fratribus eius, ne ab ipsis discederet, qui uidebatur assumtus.

4.---I, 15. Et in diebus illis surgens Petrus in medio fratrum dixit, et reliqua. Tunc beatus Petrus, centesimi octaui psalmi  recordatus exemplum, dixit in medio fratrum qui erant circiter centum uiginti: Oportet nos, Iuda traditore summoto, (suppl. de] duodecimo discipulo cogitare, quatenus perfectus ille numerus compleretur. Tunc in medio  statuentes Ioseph et Matthiam, oratione facta sortes miserunt, et electio cecidit super Matthiam, et ipse duodecimus est annumeratus apostolus.

5.---II, 1. Cum complerentur dies Pentecosten, erant omnes pariter in unum [uulg.: Et eum, etc., in eodem loco], et reliqua. Impletis igitur quinquaginta diebus, sicut eis promiserat Dominus Christus, subito factus est uehemens de celo sonus, adueniente Spiritu sancto, cunctisque in ipsa domo sedentibus supra caput celestis ignis apparuit, et diuersarum nationum linguas locuti sunt; qua opinione uagata, diuersarum gentium uiri, qui Hierosolymis congregati fuerant, aduenerunt, et mirabantur eos, cum essent Galilei, linguis gentium loquentes magnalia Dei. Hoc factum aliqui rationabiliter intuentes, recte putabant diuino  munere contributum; alii uero stulte deridentes, hoc ebrietatis uitio potius applicabant.

6.---II, 14. Stans autem Petrus cum undecim eleuauit uocem suam, et locutus est eis, et reliqua. Stans autem cum undecim apostolis beatus Petrus, ammirantibus cunctis, uoce magna locutus est, dicens, cum hora diei tertia [suppl. esset], non eos, ut a quibusdam putabatur, musto deebriatos fuisse, sed Spiritus sancti potius dignatione completos. Hoc etiam Iel prophete comprobauit exemplo; ut predicaret eis quoniam manifestata cognitio non temulentie, sed applicaretur misericordie reuera diuine. Deinde Iudeorum arguit nequitiam, qui Christum Dominum crucifigere maluerunt, quem solutis legibus inferni  Deus suscitauit a mortuis: quod etiam quindecim. psalmi comprobatur exemplo.

7.---II, 29. uiri fratres, liceat audenter dicere ad uos de patriarcha Dauid, et cetera. Et quoniam Petrus apostolus Dauid fecerat mentionem, qui apud Iudeos propheta uenerabilis habebatur, predicationis sue ex ipso faciens occasionem, mortuum tamen eum probat, et sepulcrum eius dicit apud eos esse, cum ipse prophetauerit carnem Domini Christi corruptioni nullatenus subiacere; quem Deus resuscitauit a mortuis, et promissiones Patris plenissima ueritate percepit: ab ipso perhibens donum quod cernebatur fuisse collatum; nam eum Dominum fuisse Dauid centesimi noni psalmi exemplo probatum est: qua predicatione compunctos tria millia  uirorum, penisos et baptizatos esse testatur.

8.---II, 42. Erant autem perseuerantes in doctrina apostolorum, et reliqua. Dum hi qui conuersi fuerant, in suscepta doctrina deuotissime permanerent, et apostoli sepius miracula magna monstrarent, timoris Domini et fidelis populi cottidie fiebat augmentum: erat autem credentium magna concordia, ut substantiam propriam unusquisque uenderet, quicquid esset fratri necessarium utique prestaretur; ad templum quoque conueniendi erat illis magna deuotio; cibum etiam suum in simplicitate cordis cum gratiarum actione sumebant: propter quod eorum numerum propitius Dominus semper augebat. Petrus autem et Ioannes, cum templum orationis causa consceaderent, claudum ex utero matris sue adprehensa  manu robustis fecerunt ambulare uestigiis: quod populi uidentes inestimabili sunt ammiratione completi, eisque uidendi studium magis ac magis impensa deuotione crescebat.

9.---III, 12. uidens autem Petrus, respondit ad populum, et cetera. uidens Petrus apostolus studia fidei populis concita, se in talibus factis non dicit intuendum, sed Dominum Christum glorificandum, quem ipsi crucifigere decreuerunt: imputans eis cetera que in Domini passione fecerunt, ipsum dicit talia prestitisse, que humanas uires probantur excedere; hortans eos ante iudicii tempus ad ipsum debere conuerti, ut ueniam sui mereantur erroris: huic enim esse per omnia obediendum, Mose testimonio comprobauit: ipse enim promissus est in  Abrahe semine, qui unumquemque a sua possit saluare nequitia.

10.---Iu, 1. Loquentibus autem illis ad populum uerba hec [in uulg. non habemus uerba hec], et quod sequitur. uidentes principes et sacerdotes, uel reliqui primates Iudeorum credidisse apostolis circiter quinque millia uirorum, mittendos eos in carcerem censuerunt, ne illis uniuersa crederet multitudo. Alio die, facto concilio, presentatos interrogabant, in qua uirtute, aut in quo nomine talia miracula facere potuissent. Petrus apostolus, ut solebat, clara uoce professus est, in nomine Christi hoc factum fuisse miraculum; qui est lapis, sicut in CXuII psalmo legitur, angularis, quem Iudei quidem crucifigendum  esse putauerunt, sed Deus illum suscitauit a mortuis. Tunc eorum ammirantes confidentiam, quos litteris eruditos esse non nouerant, cognoscentes etiam, eos fuisse cum Christo, ipsa ueritate permoti sunt, et statuerunt eis ne ulterius in nomine Iesu Christi predicare debuissent.

11.---Iu, 19. Petrus uero et Ioannes respondentes dixerunt, et cetera. Sacerdotibus itaque et cuncto concilio Petrus et Ioannes responderunt, ut preceptis magis dominicis quam humanis terroribus obedire deberent; qui constanti ratione populorum, quos tali facto placauerant, de concilio dimissi, uenientes ad suos, que illis acciderant intimabant; tunc Deo reddentes gloriam, magna uoce dixerunt, quod in secundo psalmo conscriptum est, Quare fremuerunt  gentes , et cetera: probantes etiam quoniam in ciuitate Hierusalem illa que conscripta sunt, secundum consilia prouenerunt, petentes ut eis predicationis et uirtutum maior gratia prestaretur: qua oratione Spiritu sancto repleti, uerbum Domini incessanti uirtute predicabant. Credentium uero cunctorum erat cor unum et anima una; ita ut nullus eorum aliqua indigentia premeretur, sed habentes, gratanter dabant, quod omnibus in commune proficeret.

12.---Iu, 36. Ioseph autem, qui cognominatus est Barnabas ab apostolis, et reliqua. Hic iam fidelium et fraudolentorum dantur exempla: nam Ioseph, qui cognominatus est Barnabas, quia integrum pretium obtulit, inlesus abscessit; Ananias uero, cum Sapphira  uxore sua, qui uendite uille pretium fraudauerunt, maledicti in conspectu omnium infelices animas reddiderunt; et ipsi extulerunt uirum, qui uxorem ipsius exanimem postea portauerunt. Quo facto timor omnibus creuit, et fides, et apostolorum predicatio iugiter augebatur; aduersantium uero nullus se illis audebat adiungere, quoniam circa eos fauor populi subinde crescebat, quando egroti eorum uerbo apostolorum, et transeuntes [Forte transeuntis] umbra Petri sanati sunt: quod non solum ciuitatis eius populi, sed uicinarum quoque urbium crescente fide faciebant.

13.---u, 17. Exsurgens autem princeps sacerdotum, et omnes qui cum illo erant, et reliqua. Cognitis talibus, princeps sacerdotum et reliqua heresis Sadduceorum,  repleti sunt zelo magno, et detentos apostolos positis custodibus in publicum carcerem retruserunt: quos angelus Domini apertis ianuis educens, precepit ut more solito in templo populos docerent. Hoc ignorantes principes et sacerdotes alio die ad publica claustra miserunt; qui reperientes carcerem diligenter seruatum, nullum tamen eorum quos pridie retruserant inuenerunt; sed aliis indicantibus agnouerunt eos quos querebant, in templo populis Domini magnalia predicare. Tunc ad synagogam abiens magistratus, sine ui aliqua eos deduxit ad concilium, iterumque illis inhibere predicationem  solitam temptauerunt. Tunc Petrus et apostoli, accepta fiducia, uerbum Domini constanter elatabant [sic]: unde illi uehementer irati, interficere illos, quoniam populus in timore erat, occultis machinabantur insidiis.

14.---u, 34. Surgens autem quidam in concilio Phariseus nomine Gamaliel, legis doctor [a 1Kb] , dixit. Quem etiam Paulus laudat apostolus, uoce publica persuasit ab apostolorum persecutione cessandum, dicens: Si ab hominibus est predicatio eorum, exemplo Theode et Iude Galilei, sine dubitatione frustrabitur; si uero a Deo fuerit, nequaquam ab aliqua potestate poterit dissipari. Tunc cesos apostolos abire fecerunt, denuntiantes illis, ne in talibus ulterius predicationibus miscerentur; sed illi gentibus uerbum constantius  predicabant. Interea factum est murmur Grecorum, quod uidue ipsorum in ministerio cottidiano contemtu despicabili tractarentur; pro qua re positi sunt septem electi uiri, qui diacones facti sunt, ut talia moderato ordine amministrare debuissent; apostoli uero solis predicationibus inhererent; qui honor supra eos manus etiam impositione sacratus est: et turba sacerdotum obedire Domino illo tempore festinauit.

15.---uI, 7. Multa etiam turba sacerdotum obediebat fidei, et reliqua. Unus igitur eorum qui ad dispensationem mensarum fuerant electi, nomine Stephanus, in uirtute Domini Christi signa et prodigia magna faciebat; et quoniam eius predicationibus nullus infidelium poterat obuiare, contra ipsum falsi testes  adducti sunt qui dicerent eum in Deum et Mose uerba dixisse blasphemie; quem in concilio constituentes, de dictis talibus inquirere uoluerunt. Tunc ille, occasione reperta, ordinem ueteris Testamenti qui pertinebat ad Dominum Saluatorem, exposita ueritate, narrauit.

16.---uII, 54. Audientes autem hec, dissectabantur [uulg., dissecabantur] cordibus suis, et stridebant dentibus. Increduli predicationem Stephani non ferentes, in eius exitium uoluntate consentanea festinabant. Ille, ad celum leuatis oculis, stantem uidit a dextris Filium Patri, quod cum pura ueritate dixisset, impetum in eum fecit turba dementium, et eiectum foras castra lapidibus obruebant; sed moriens Stephanus pro ipsis magis orabat, ne persecutores suos tale  facinus ingrauaret: in qua nece Paulus quoque consensit; et facta est ab ipso magna persecutio in Ecclesia que erat Hierosolymis constituta; nam corpore Stephani pia lamentatione sepulto, supradictus Paulus Ecclesiam Dei tanto deuastabat zelo, quanto eam erat defensurus affectu. Philippus autem diaconus, alter ex septem, in Samarie ciuitate descendens, uerbum Domini predicabat instanter, multaque miracula desiderantibus populis in Christi uirtute faciebat, propter quod gaudio magno repleta est.

17.---uIII, 9. uir autem quidam nomine Simon,  qui ante fuerat in ciuitate magus, et reliqua. Credentibus multis, Simon magus diabolicis artibus omnino notissimus, miracula tanta conspiciens, ipse quoque baptizari festinanter expetiit; sed cum Samaria Spiritum sanctum in perpositione manus Petri atque Ioannis apostolorum deuoti susciperent, obtulit eis pecunias ut ipsi quoque concederent quatenus et eius impositione manus Spiritus sancti gratia prestaretur: quem Petrus digna increpatione redarguit, dicens non esse illi partem cum fidelibus, qui Spiritum sanctum pecunia credebat esse promerendum: qui tali reuerberatione conuictus, petebat labiis pro se orari, quod in corde non habuit. Apostoli uero per multa castella Samarie uerbum Domini minime predicare desinebant.

18.---uIII, 26. Angelus autem Domini locutus est  ad Philippum, dicens, et reliqua. Philippus et angelo commonetur ut pergat ad uiam unde Candacis regine transiturus erat eunuchus. Iste reuertens de Hierusalem, quam pro deuotione mentis sue uenerat adorare, sedebat in curru, Isaie prophete locum illum legens, ubi ait: Tanquam ouis ad occisionem ductus est, et sicut agnus coram tondente [uulg. uers. 32, tondente se sine uoce], sic non aperuit os suum , et reliqua. Tunc ad eum Philippus ait: Putasne que legis intelligis? Eunuchus uero fecit eum currum conscendere et sibi Scripturarum secreta reuelare; que fideli mente percipiens, in itinere aquam conspexit, et ardore mentis incensus, baptizari se protinus postulauit: quo facto Spiritus sanctus supra eunuchum cecidit, et Philippus subita translatione  disparuit; inuentusque est in Azoto uerbum Domini solita predicatione disseminans.

19.---IX, 1. Saulus autem adhuc spirans minas et cedes [uulg., spirans minarum et cedis] in discipulos Domini, et cetera. Paulus autem adhuc fideles [a 26Kb] Domini nocere disponens, a principe sacerdotum postulauit epistula, ut si quos predicatores Christi reperiret in Hierusalem, perduceret alligatos: que magis ipsius fuit sine dubitatione solutio, nam in itinere ipso dixit ei Dominus: Saule, Saule, quid me persequeris? quo uerbo tremefactus in faciem suam corruit, et captus oculis, Damascum alienis manibus perductus intrauit: in qua ciuitate erat discipulus Ananias, cui relatum est ut iret ad Paulum, et manus impositione ei redonaret aspectum; sed Ananias  pristinorum memor, Domino respondit Paulum esse persecutorem Ecclesie, ita ut nuper a principibus accepta potestate fideles Domini uinculis alligaret: cui respondit diuina clementia, uas electionis factum, quem prius scelerata nouerat iniquitate completum.

20.---IX, 17. Et abiit Ananias, et introiuit in domum, imposuitque ei manum, et dixit [uulg., et imponens ei  manum, dixit]. Ananias ingrediens ad Paulum, impositione manus oculos eius squamis cadentibus emundauit; qui in Christi nomine baptizatus, cibi quoque perceptione refectus est, quippe triduano fuerat ieiunio fatigatus: tunc superna pietate respectus, in Christiano dogmate conualescens, uerbum Domini in synagogis predicabat, feliciter immutatus. Post aliquot uero dies contra eum quoque Iudeorum armabantur insidie; qui a discipulis in sporta positus, et clam de muro per funem demissus, Hierusalem usque peruenit; qui per Barnabam presentatus apostolis, retulit eis que illi Domini munere contigissent: tunc illis carissima societate coniunctus, simul predicabat Dominum Christum, quem prius estimauerat persequendum; unde increduli morti  eum tradere festinabant, sed apostoli sancta dispositione Tharsis [uulg. uers. 30, Tarsum] eum dimittendum esse decreuerunt. Omnis autem Iudea et Samaria habentes pacem in Domini claritate crescebant.

21.---IX, 32. Factum est autem Petro [uulg., ut Petrus], dum pertransiret uniuersos, deueniret ad sanctos qui habitabant Lydde, et cetera. Cum Petrus uenisset Lyddam, inuenit ibi paralyticum, Aeneam nomine, annis octo iacentem in grabato, cui dixit: Sanat te Dominus iehsu Christus : confestimque curatus est. Quo uiso miraculo, conuersi sunt omnes ad Deum, omnes qui habitabant Lydde atque Sarrone. Dorcas quoque mulier, eleemosynis uacans atque operibus sanctis, habitans in Ioppe,  uita priuata est. Missum est ad Petrum, ut ibidem deueniens magnalia diuina monstraret: quem pauperum turba deprecabatur, cui Dorcas uestimenta prestabat, ut sibi mater pauperum redderetur. Tunc Petrus flexis genibus exorauit, dicens: Surge [uulg. uers. 40: Tabitha, surge] in nomine Iesu Christi; consignauitque illam uiuam populis conuocatis. Pro qua re plurimi in Domini uirtute crediderunt; unde factum est ut Petrus multis diebus apud quemdam Simonem coriarium commaneret.

22.---X, 1. uir autem quidam erat in Cesarea nomine Cornelius, et reliqua. Cornelius gentilis, habitans in Cesarea, eleemosynis et orationibus uacans, uidit in uisu angelum Dei, dicentem sibi: Orationes et eleemosyne tue ad conspectum Domini peruenerunt:  mitte in Ioppe ad Petrum, qui in domo coriarii Simonis hospitatur, ut ad te propere ueniat saluandum [b 1Kb] . Petro autem in supradicta domo posito, circa horam diei sextam cum esuriret et gustare uellet, supra eum cecidit mentis excessus: uiditque uas, uelut candidum linteum, in quo erant omnia quadrupedia, et serpentia, et uolatilia, summitti de celo; et facta est uox ad eum: Surge, Petre, macta [uulg.  uers. 13, occide] et manduca: paulo post: Que purificauit Dominus, tu ne dixeris immunda [uulg. uers. 15, commune ne dixeris]: quod factum est tertio, et uas receptum constat in celos: significabat enim Domino Christo totius mundi gentes esse credituras.

23.---X, 17. Et dum intra se hesitaret Petrus, quidnam esset uisio quam uidisset, et reliqua. Cum Petrus stupens de supradicta uisione cogitaret, Spiritus sanctus dixit ei: Ecce uiri querunt te, quos Cornelius destinauit: surge, et uade cum eis, quoniam ad te querendum, me iubente, directi sunt [a 1Kb] . Ad quos cum Petrus sine dubitatione descendisset, eum causam quare missi sunt, per ordinem docuerunt: quos receptos [leg. quibus receptis] hospitio, alio die cum ipsis ad Cornelium festinauit. Quem uidens Cornelius,  ad pedes eius corruens, adorauit; quod fieri Petrus, seruata humilitate, prohibuit; interrogans eum, quamuis fuisset admonitus, pro qua causa illum fecerit euocari. Cui Cornelius rettulit que sibi oranti angelus intimauit: exspectans ut ab ipso cum ceteris audiat que ad salutem possint pertinere cunctorum.

24.---X, 34. Aperiens autem Petrus os [uulg., os suum], dixit, et reliqua. Petrus dixit: In ueritate comperi, personarum acceptorem non esse Deum; sed gratum illi fieri hominem qui operatur in quacunque gente iustitiam [b 1Kb] . Tunc recte fidei uerba prosecutus, Iesum Christum illis rerum Dominum esse predicauit, quem Iudei crucifigendum decreuerunt; qui resurgens a mortuis quadraginta diebus conuersatus  est cum discipulis suis; et cetera que Christiane fidei ordo poscebat. Quo loquente cecidit supra credentes Spiritus sanctus, et nimium gauisi sunt qui uenerant cum Petro, quoniam et in gentibus talia prestare dona cernebant. Tunc eos iussit in nomine Christi gratiam baptismatis adipisci: qua opinione uulgata, fratres qui erant in Iudea, gaudio summo completi sunt. Petrus autem pergens Hierosolyma uerbum Domini continua deuotione predicabat.

25.---XI, 2. Cum ascendisset autem Hierosolymam [uulg., Petrus Ierosolymam], disceptabant aduersus illum, qui erant ex circumcisione. Cum ascendisset Petrus ad Hierosolymam, disceptabant cum ipso Iudei fideles, cur ad habentes preputium introisset et cum eisdem manducasset. At ille, quali fuerit  uisione commonitus, et quid sibi sit a Diuinitate preceptum, sub ueritate narrauit. Quibus auditis cuncta plebs Deo gratias egit, quoniam Dominus Christus et gentibus penitentiam uitalem, et Spiritus sancti dona largitus est.

26.---XI, 19. Igitur illi qui [uulg., et illi quidem] dispersi fuerant a tribulatione que facta fuerat, et reliqua. Illi qui dispersi fuerant in Stephani passione, perambulauerunt usque Phenicen, et Cyprum, et Antiochiam, nemini loquentes uerbum, nisi solis  Iudeis; sed tamen inter ipsos fuerunt aliqui qui cum ingressi fuissent Antiochiam, ad gentiles predicationis uerba loquebantur, quibus magna populi credidit multitudo, cuius rei usque Hierosolymam sermo peruenit. Missus autem ab apostolis Barnabas, quod de ipsis dictum fuerat adprobauit; gauisus est plurimum, et hortabatur multos, ut in cepto proposito permanerent. Audiens quoque Barnabas quod Saulus esset in Tharso, perrexit ad eum; quem Antiochiam usque perducens, in ecclesia cum eodem anno toto predicasse cognoscitur, et multos conuertisse declaratur: ubi Christiani sunt primitus nuncupati. In his autem diebus superuenerunt prophete qui uenturam famem que facta est sub Claudio principe nuntiarent; discipuli uero que inuenire poterant,  habitantibus in Iudea fratribus per manus Barnabe et Pauli destinasse memorantur.

27.---XII, 1. Eodem autem tempore inmisit Herodes manu [c 1Kb] , ut affligeret quosdam de Ecclesia. Herodes rex Iacobum fratrem Ioannis uerbum Domini predicantem impia presumptione trucidauit: unde se uidens Iudeis placuisse, et Petrum misit in carcerem, adponens illi sexdecim milites, qui eum magno studio custodirent, pro quo totius Ecclesie incessanter fundebatur oratio; qui ante diem destinati iudicii uisitatus ab angelo, et catenarum nexibus, et custodum periculis noscitur fuisse liberatus, ita ut quod ueraciter agebatur, fieri putaret in somnis; qui tamen ad se reuersus, manifesta ueritate cognouit quod eum Dominus per angelum suum  liberare dignatus est. ueniens autem ad domum Marie matris Ioannis, ubi orabat pro ipso fidelium multitudo, ostium crebro pulsans tandem ingressus est, eosque docuit quemadmodum de custodie nexibus, ueniente angelo, fuerat absolutus: quod precepit Iacobo aliisque fratribus nuntiari.

28.---XII, 18. Facta autem die, erat non modica [uulg., non parua] turbatio inter milites, et quod sequitur. Die autem facto inter custodes carceris magna cepit esse contentio quemadmodum Petrus tot uigilias hominum et tot catenas euasisset. Herodes autem rex, non inuento Petro, custodibus uehementer iratus est, quos precepit adduci; ipse autem in Cesaream Iudeamque [uulg., a Iudea in Cesaream] descendens, a populis, quoniam erat illis iratus,  redempto Blasto cubiculario, magna supplicatione placatus est: ubi indutus regia ueste, pro tribunali sedens, aduersus Dominum nimis superba locutus est. Quem percussit angelus Domini, eo quod non dedisset gloriam Deo, et scatens uermibus expirauit. Fides autem Domini, conspectis talibus, ubique crescebat. Barnabas autem et Saulus, assumpto Ioanne, qui cognominatus est Marcus, ab Hierosolymis exeuntes, Antiochiam usque profecti sunt, ubi prophetarum et doctorum beata congregatio cernebatur:  quibus sanctus Spiritus dixit, ut Barnabam et Saulum minime retinerent, sed permitterent illos facere ad quod electi esse uidebantur: qui uenientes Salaminam, per totam insulam usque Paphum predicauerunt uerbum quod eis fuerat Domini dignatione commissum. Interea repererunt pseudoprophetam Iudeum nomine Bariesum, qui eis apud Sergium proconsulem [a 1Kb] et Paulum prudentem [b 1Kb] nisus est obuiare, sed compressus Domini uirtute nichil ualuit.

29.---XIII, 9. Saulus autem, qui et Paulus, repletus Spiritu sancto, dixit [uulg., innuens in eum, dixit]. Exsequitur quod superius cepit; nam audientibus Sergio proconsule et Paulo prudente, Paulus apostolus repletus Spiritu sancto Bariesum pseudoprophetam  uehementer increpauit: et ut illa inuectio facta dilectione Domini monstraretur, dixit ei: Eris cecus, solemque usque ad tempus penitus non uidebis [uulg. uers. 11, non uidens solem]: cui tenebrosa caligo superueniens ita naturalem clausit aspectum, ut alienas manus quereret quarum presidio fultus abscederet. Cuius miraculi ostensione comperta, iudices uidentes conuersi sunt, credentes reuera doctrinam esse summi Dei que talibus miraculis probatur ostendi.

30.--- XIII, 13. Et cum a Papho nauigassent Paulus et qui cum eo, uel reliqua. Dum Paulus atque Barnabas, cum ceteris qui simul uenerant, a Papho nauigassent, [deest uenerunt] Pergem Pamphylie, et transierunt: unde Ioannes, discedens ab eis, Hierosolymam  est reuersus. Paulus uero et Barnabas ambulantes Pergem, uenerunt Antiochiam Pisidie: ubi ingressi synagogam, audierunt legi prophetas et legem. Ad quos miserunt principes synagoge, ut si quis ex ipsis haberet uerbum exhortationis, ediceret, sicut in aliis ciuitatibus credita sibi ueritate fecerunt. Tunc Paulus facto manu silentio, populis doctrinam Christi Domini predicauit; prophetarum testimoniis que dicebantur ostendens, ut eos ad plenissimam fidem patefacta ueritate perduceret: contestans eos, solum esse Dominum Christum, qui austeritatem legis gratie sue dono iustificat: cauendum ne, sicut Scriptura monet, nolint credere que eos ipsa ueritas cognoscitur ammonere.

31.---XIII, 42. Exeuntibus autem illis, rogabant ut  sequenti sabbato loquerentur sibi uerba Dei [uulg., loquerentur sibi uerba hec]. Exeuntes igitur synagogam Paulum et Barnabam precabatur turba Iudeorum ut iterum sabbato ueniente de Christo Domino uerba geminarent. Sequenti uero sabbato, dum studiosissime ad audiendum populi conuenissent, zelo  magno commoti quidam Iudeorum contradicere temptauerunt. Quibus Paulus, Barnabasque respondit: Oportebat quidem uobis primum loqui uerbum Dei; sed quoniam repulistis illud, sic ut mandatum nobis est, transimus ad gentes [c 1Kb] . Quo dicto gratificati gentiles Christianum daugma [d 1Kb] [leg. dogma] prontissima mente receperunt. Dolentes autem contradictores concitauerunt honestas mulieres primosque ciuitatis, et Barnabam Paulumque de suis edibus expulerunt. Qui uenientes Iconium, conuerterunt multos ad Dominum. Iterumque illis per aduersarios seditio concitata surrexit, que tam cito, Domino iuuante, placata est; unde factum est ut alii cum apostolis, alii sentirent utique cum Iudeis.

32.---XIu, 5. Cum autem factus esset impetus gentilium  et Iudeorum cum principibus suis, et reliqua. Cum Paulum et Barnabam Iconii concitata seditio extinguere uoluisset, confugerunt Lytran et Derben, uel [uel pro et] alias Lycaonie regiones, ibique populus cunctus in Christianam religionem mutatus est. Lystris autem quidam uir ab utero matris sue pedibus iacebat infirmus, cui magna uoce precepit coram omnibus Paulus in nomine Iesu Christi intuens, sanus surge uestigiis. Quod cum uidisset turba Lycaonie, putantes non homines esse, sed deos, sacrificia illis offerre pecudum, more patrio, festinabant. Tunc Barnabas et Paulus, scissis uestibus, similes eorum mortales se modis omnibus asserebant; sed ista uirtute sua peragere Dominum Christum, qui fecit celum, et terram, et omnia que eorum  ambitu continentur. Qua ratione placati uix a deliberata immolatione remoti sunt.

33.---XIu, 18. Cumque ibi commorarentur [In uulg. colon primum non habetur] et docerent, superuenerunt quidam ab Antiochia, et cetera. Igitur cum Paulus, et Barnabas Lystris sub magna ciuium deuotione morarentur, superuenerunt quidam sceleratissimi Iudei, qui persuadentes turbis, Paulum lapidibus cesum quasi mortuum foras castra traxerunt. Qui surgens cum discipulis suis, ciuitatem de qua expulsus fuerat, inuicta fiducia sanus intrauit. Alio uero die cum Barnaba Derben usque profectus est, ubi predicans uerbum, multos conuertit ad Dominum: exindeque iterum Lystram, Iconium Antiochiamque reuersi sunt, confirmantes animos discipulorum,  ut in traditis sibi regulis constanter insisterent: quibus constituentes presbyteros, cum ieiunatione predicati sunt, Dominoque eos sancta commendatione reliquerunt.

34.---XIu, 23. Transeuntesque Ipsidiam, [leg. Pisidiam] uenerunt Pamphyliam, et reliqua. Simili modo  per diuersas ciuitates predicando, Antiochiam profecti esse referuntur: ubi in unum fidelibus aggregattis, retulerunt quanta Dominus gentilibus prestitisset, ut aperto ostio fidei plenissimam illis dignatus fuerit monstrare ueritatem. Sed cum ibidem aliquanto tempore morarentur, quidam falsi monitores persuadebant gentilibus, qui iam suscepta predicatione crediderant, non eos posse saluos fieri, nisi circumcisionem perciperent, sicut per Mosen Dominus imperauit: que res dissensionem fecit in populis. Tunc placuit ut super hac questione interrogarentur qui erant Hierosolymis constituti, quatenus eorum consensu altercatio suborta finiretur: quo per gentes, per ciuitates, singulasque regiones narrabant, quanta Dominus gentibus prestitisset: unde  gaudium magnum cottidie crescebat in fratribus.

35.---Xu, 4. Cum autem uenissent Hierosolymam, suscepti sunt magnifice [uulg. non habet magnifice] ab Ecclesia. Dum Paulus et Barnabas cum fratribus Hierosolymam uenissent propter habitam questionem, ab Ecclesia cuncta cum magna gratulatione suscepti sunt. Ibi iterum inter Phariseos qui iam crediderant, et apostolos de circumcisione facta conquestio est. Tunc Petrus Spiritu sancto repletus docuit gentiles, non circumcisione purificandos esse, sed fide; quod etiam Iacobus secutus episcopus, qui frater Domini uocabatur, magnis ratiocinationibus et prophete testimonio comprobauit, dicens, sufficere Mosi, quod eius nomen in synagoga omni sabbato sub ueneratione nominatur.

 36.---Xu, 22. Tunc placuit apostolis, et senioribus, et omni Ecclesie eligere uiros, et mittere Antiochiam [a 1Kb] . Placuit apostolis et senioribus qui Hierosolymis habitabant, Antiochiam mittere cum Paulo et Barnaba Iudam, qui cognominatur Barsabas, et Sileam, per quem huiusmodi epistulam destinarunt; ne crederent circumcisionis sibi necessariam legem, sed ab idolis, fornicatione et sanguine suffocato se tantummodo continerent; et in gratia Domini perseuerantes bene se positos esse confiderent.

37.---Xu, 30. Illi igitur dimissi descenderunt Antiochiam, et reliqua. Supradicti Barnabas et Sileas, cum Antiochiam uenissent, fratribus epistulas, congregata multitudine, tradiderunt. Quibus relectis gauisi sunt, causam scandali fuisse submotam. Iudas  quoque et Sileas, cum et ipsi essent prophete, in eadem uoluntate cunctorum pectora formauerunt: ubi aliquanto tempore commorati, dimissi sunt a fratribus, ut redirent ad eos a quibus fuerant destinati. Sed Sileas ibi se tenuit; solus autem Iudas Hierosolymam est reuersus. Paulus igitur et Barnabas Antiochie morabantur, uerbum Domini docentes  enixius: post aliquot uero dies Paulus et Barnabas paterna iura commoniti, illas regiones recurrere decreuerunt, in quibus uerbum Domini fuerat longe lateque seminatum. Tunc propter Ioannem, qui et Marcus [b 1Kb] , dissensione facta, Barnabas assumpto Ioanne nauigauit Cyprum; Paulus uero, assumpto Silea, profectus est Syriam et Ciliciam, confirmans Ecclesias, ut in traditionibus patrum mentis robore permanerent.

38.---XuI, 1. Cumque circuissent has nationes, peruenit [uulg., peruenit, absque preced.] Derben et Lystram. Paulus, dum circuisset nationes superius nominatas, in Derben peruenit et Lystram; ibique reperit Timotheum quemdam, discipulum gentili patre progenitum. Quem uolens secum ducere, circumcidit  ad seditionem Iudeorum subtiliter amputandam. Is, cum pertransiret propositas ciuitates, tradebat illis Christiana docmata [sic], que fuerant a reliquis apostolis Hierosolymis constituta. Quos uolentes ire ad diuersas ciuitates aliunde Spiritus sanctus prohibebat, et alibi eos pergere commonebat. Nam cum uenissent Troaden, Paulus uidit in somnis quemdam Macedonem dicere: Transiens in Macedoniam, adiuua nos : unde intellexerunt omnes iter suum probitate rerum diuinitus ordinatum, et necesse fuit gaudentes facere, quod dignata fuerat Diuinitas ammonere.

39.---XuI, 11. Nauigantes autem a Troade, recto cursu uenimus Samothraciam. Paulus igitur et Sileas, cum a Troade nauigassent, perambulantes aliquas  ciuitates, uenerunt Philippos, que est prima partis Macedonie ciuitas, colonia [uulg., prima patria]. Ibi quedam mulier Lydia purpuraria credidit Christo, que cum tota domo sua gratiam est baptismatis consecuta: apud quam rogati apostoli fecerunt noctis ipsique mansionem. Alio die ad orationem euntibus puella eis habens spiritum pythonis occurrit, que dominis suis questum magnum uulgata uaticinatione prestabat. Hec dum importuna sequeretur apostolos, precepit Paulus spiritui immundo exire ab ea que tenebatur obnoxia. Tunc domini eius, quibus dementia ipsius erat causa compendii [c 1Kb] , in contumeliam Pauli magistratus et populos armauerunt: quos cesos uirgis, et traditos custodibus carcereis uinculis inligarunt.

 40.---XuI, 25. Media autem nocte Paulus et Sileas orantes laudabant Dominum. Cum Paulus et Sileas retrusi in custodia, media nocte laudes Domino personarent, subito terremotus factus est magnus, ita ut carceris ipsius fundamenta quaterentur: nam et ostia patefacta sunt, et omnium uinctorum ligamenta soluta sunt. Quod cum custos carceris cognouisset,  euaginato gladio se uolebat extinguere: cui Paulus magna uoce proclamauit, ne in se manus iniceret, cum sibi creditos ibidem reperiret: qui incenso lumine omnes ibi reperit quos querebat. Tunc procidens ad pedes apostolorum, ut saluus fieret supplicauit: qui audiens uerbum Domini, credidit, et cum omni domo sua baptizatus esse cognoscitur. Quos ad habitaculum suum perducens, plagasque eorum perungens, apposita mensa refecit; et letatus est nimium, quod cum tota domo sua Christi fuerit gratiam consecutus: quo terremotu magistratus quoque commoti sunt, et preceperunt ut apostoli de custodia linquerentur. Paulus respondit: Cum Romani simus, et innocentes carceris uincula patiamur, clam exire non possumus, nisi ipsi ueniant ad nos  eiciendos qui sic iniqua iusserunt.

41.---XuI, 38. Nuntiauerunt autem magistratibus lictores uerba hec, et cetera. Auditis uerbis apostolorum, magistratus omnino timuerunt, quia se dixerant Romanos innocentes missos in carcerem, et euntes ad eos deprecati sunt ut ciuitatem suam egrederentur inlesi: quo facto, ad Lydiam uenerunt, fratribusque suis per ordinem retulerunt quanta illis Dominus prestitisset; exindeque promouentes, Thessalonicam peruenerunt: ubi ingrediens synagogam docebat eos, secundum Scripturas sanctas oportuisse Christum Dominum pro salute nostra pati, et triduana celeritate resurgere; quod multi populorum et nobiles mulieres credentes, apostolis fidei probantur adiuncti: quos Iudei, zelo faciente, concitatis  seditionibus, expulerunt; qui uenientes in synagogam more solito disputabant; ubi nobiles eorum Scripturas diuinas diligentissime perscrutantes, Domino Christo ex magna parte crediderunt.

42.---XuII, 13. Cum autem cognouissent in Thessalonica Iudei quia et Beree predicatum est uerbum Dei. Cum uero cognouissent Thessalonicenses Iudei in Berea apostolos de Christo predicare, uenientes illuc crebris seditionibus populos incitabant, dicentes cauendos esse qui orbem terrarum noua predicatione confundunt. Tunc uisum est fratribus ut Paulum transmitterent Athenas, Sileam autem et Timotheum ad tempus aliquod ibi retinerent. Paulus autem ueniens Athenas, per loca singula uehementius disputabat, uidens idololatrie deditam ciuitatem:  qua opinione uulgata, comprehenderunt eum quidam ciuium, et duxerunt ad Ariopagum, ubi erat philosophorum adunata collectio: quem alii seminiuerbium [a 55Kb] , alii nouorum demoniorum predicatorem esse dicebant. Tunc prudentes, Paulo in medio constituto, desiderabant audire doctrinam quam longe lateque seminabat.

43.---XuII, 22. Stans autem Paulus in medio  Areopagi, dixit, et reliqua. Paulus igitur in Ariopagi medio constitutus celestis philosophie melia fundebat; inde pulcherrimum sumens initium, quod inter eorum diuersa simulacra scriptum reperit, IGNOTO DEO, ut necessario quererent quem ipsi incognitum sibi esse professi sunt; per ordinem predicans Dominum Christum, qui omni potentia sua celum fecit et terram, et omnia que in eis sunt; conuincens eos, etiam auctorum suorum euidenter exemplis, cum sint genus Dei, non debere eos colere manufacta. Nam cum audissent inter alia de surrectione mortuorum, multi crediderunt, alii uero putabant esse mendacium. Post hec descendens ab Athenis, uenit Corinthum, ubi predicans Dominum Saluatorem Iudeis et Grecis Christiane religionis  dogmata contradebat.

44.---XuIII, 5. Cum uenissent autem a Macedonia Sileas et Timotheus, instabant ut uerbum Pauli [b 19Kb] , et cetera. Cum de Macedonia uenissent Sileas et Timotheus Corinthum, ubi erat Paulus, uerbum Domini Paulus docebat instanter: sed non audientibus quibusdam Iudeis, excutiens uestimenta sua, dixit ad eos: Christi Domini sanguis effusus uos oneret: ego autem, sicut mihi preceptum est, ad gentes uadam [c 1Kb] protinus instruendas. Et emigrans ad Titum quemdam, tunc docuit archisynagogam Crispum, et cum tota domo sua aliisque multis, Christiane fidei precepta suscepit. Quadam uero nocte Paulo Dominus dixit in somnis: Contradicentium uota non timeas; ego autem sum tecum [d 1Kb] , et neminem te superare  permitto. Qua commonitione roboratus, annum et sex menses fiducialiter docens, in eadem ciuitate consedit: qui propter nouam predicationem ad tribunal proconsulis Gallionis perductus est a Iudeis. Sed Gallio questiones legis diuine ad se non dicens pertinere, eliminatos fecit abscedere: post aliquot uero dies fratribus ualedicto, cum Aquila et Priscilla in Ephesum Paulus aduenit; nec ibi, deprecantibus multis, diutius potuit commorari, Hierosolymam pro Pentecostes solemnitate festinans.

45.---XuIII, 21. Et profectus est ab Epheso, et descendit [uulg., descendens] Cesaream Paulus, et quod sequitur. Inde Paulus egrediens, descendit Cesaream, ubi salutauit congregationem Ecclesie; post Antiochiam est profectus, ibique aliquantum  temporis immoratus, peragrauit Galatiam Phrygiamque regiones, confirmans omnes discipulos, ut in susceptis regulis permanerent. Apollo uero quidem Iudeus, Alexandrinus natione, uir loquens et feruens spiritu, Ephesum uenit; ibique dum in synagoga fiducialiter ageret cum Iudeis, assumserunt eum Aquila et Priscilla, quem diligentius Scripturas Domini, patefacta ueritate, docuerunt; cum  autem uellet ire Achaiam, scripserunt ut eum confidenter plebs deuota susciperet; unde factum est Iudeos confidenter certiusque conuinceret.

46.---XIX, 1. Factum est autem, cum Apollo esset Corinthi, ut Paulus, peragratis superioribus partibus, ueniret, et cetera. uerum cum Apollo esset Corinthi, contigit ut Paulus, peragratis superioribus partibus, ueniret ad Ephesum; ubi repertus [a 21Kb] quosdam discipulos, interrogauit si baptizati Spiritus sancti gratiam percepissent. Illi professi sunt hoc nomen se omnimodis ignorare, sed in Ioannis se fuisse baptismate consecratos: quos inuocata Trinitate baptizans, uenit supra eos Spiritus sanctus, ut linguis diuersis prophetare ualuissent: ibique Paulus per tres menses residens, de Christo Domino sollemni more  predicauit.

47.---XIX, 9. Cum autem quidam indurarentur, et non crederent, et cetera. Cum quidam Ephesiorum obstinata uoluntate non crederent, segregauit ab eis discipulos suos, et cottidie in schola tyranni per biennium disserebat, miracula multa faciens, ita ut sudaria eius apponerentur egrotis, et restituerentur pristine sanitati. Erant autem septem fratres subdoli, filii principis synagoge, qui dicebant energumenis: Adiuro uos per Iesum Christum, quem Paulus predicat, exire celeriter: quibus respondebat spiritus nequam: Iesum quidem noui, et Paulum scio, uos autem qui estis ignoro [b 1Kb] . Et obsessi pertinaci aduersum eos concertatione pugnabant: quod dum fuisset cognitum, magna populi credidit multitudo.  Tunc qui fuerant mundi curiosa sectantes, deferentes codices suos, iudicantes esse superfluos, igne cremauerunt, qui usque ad quinquaginta millium denariorum fuerant comparati. His itaque peractis, Paulus duos mittens in Macedoniam, Timotheum et Erastum, ipse in Asia mansit ad tempus.

48.---XIX, 23. Facta erat [uulg., est] autem illo tempore turbatio non minima de uia Domini, et cetera. De religione Christiana in Epheso eodem modo facta seditio est. Erat quidam Demetrius, qui in templo Diane ediculas faciebat argenteas: iste artificibus consueuerat non minimas prestare mercedes: is uidens ritum sacrorum predicationibus Pauli funditus potuisse subuerti, supradictos artifices aduersum apostolos eiusque discipulos grauiter incitauit. Qui  rapto Gaio et Aristarcho, comitibus Pauli, de theatro  ubi uerbum Domini predicabant, traxerunt ad iudices audiendos; Paulum uero uolentem ad populos introire non permiserunt discipuli uel amici , ne ipsum totius populi furor impeteret, quem sciebat contrarie sibi predicationis auctorem.

49.---XIX, 33. Alexander ergo, manu silentio postulato, uolebat rationem reddere populo. Alexander uero, unus ex discipulis Pauli, manu facto silentio, uolebat populis concitatis reddere rationem: quem mox ut Iudeum cognouerunt, ne quid contra Dianam diceret, per horas duas uoce magna professi sunt magnam esse Dianam Ephesiorum. Metuens autem scriba ne tanta seditio confunderet ciuitatem, silentio facto, populis persuasit ut, si Demetrius et  artifices eius aduersus aliquos causam mouent, a iudicibus placatis audiantur; homines autem innocentes, qui nichil contra Dianam locuti sunt, non debent usque ad mortis periculum peruenire: qua ratione suscepta seditio cuncta sedata est. Tunc Paulus, ualedicto discipulis, Macedoniam est profectus; ubi docens plurimos, uenit ad Greciam; exindeque perambulans regiones uicinas, cum discipulis suis peruenit ad Troadem, ubi septem dies noscuntur esse remorati.

50.---XX, 7. In unum autem sabbati, cum conuenissent ad frangendum panem [c 1Kb] . Paulus pridie quam esset profecturus ex Troada, protracto sermone usque ad medium noctis, studiosissime et suauiter imbuebat: ubi contigit ut unus adolescentium somno  compressus, de cenaculo cadens periculum mortis incurreret [d 1Kb] ; quem Paulus religiosa caritate complectens, iis qui aderant reddidit sanum: qui se pane reficiens, usque ad lucem predicans populis, inde ad Assoon terreno [forte deest itinere] profectus est: discipuli uero eius nauigantes, sicut ipse constituerat eis, Paulum in supradicta ciuitate repererunt. Inde iam simul Mytilenem, Chium, Samum, Miletum usque profecti sunt: proposuerat enim Paulus Ephesum pretermittere, ut die Pentecostes Hierosolymam perueniret.

51.---XX, 17. A Mileto autem mittens Ephesum, uocauit maiores natu Ecclesie. A Mileto Ephesum pretermittens [e 1Kb] episcopos Ecclesie Paulus apostolus conuocauit, ibique illis magna caritate retexuit,  quali apud eos se temperantia uel humilitate tractauerit:  uerbum illis Domini supra cuncta commendans, ne uenientes falsi predicatores eorum corda subuerterent, et ab institutis regulis periculoso nimis errore deuiarent: referens etiam nulli se fuisse in sumtibus grauem; sed cum illis spiritalis patris impendisset affectum, suis manibus se et reliquos pauisse collegas; quando dare quam accipere constat esse beatius; se dicens uale facto discedere, nec eorum aspectus ultra reuidere. Que cum dixisset, cum tota plebe genibus positis exorauit, et fletus omnium uoce magna concrepuit: osculantesque collum eius, profusa pietate deflebant, propter quod illis dixerat, eos ulterius se non esse uisuros.

52.---XXI, 1. Cum autem factum esset ut nauigaremus, abstracti ab eis, recto cursu uenimus Coo. Inde  post multas lacrymas, quasi uiolenter abstracti, uenerunt Coo; progressique Rhodum atque Pataram, transeuntes Phenicem et Cyprum, Tyrum usque perducti sunt. Ibi repertis discipulis quibusdam, mansit apud eos diebus septem: qui prescientie uirtute commoniti, dicebant Paulo, ne Hierosolymam festinaret ascendere, dum ei uentus ibidem grauissimus immineret. Unde oratione facta et uale dicto, ad Tolomaidam uenerunt, exindeque Cesaream; ubi ingrediens domum Philippi predicatoris, qui erat unus ex septem quos superiori tempore apostoli mensarum amministratione prefecerant; is habebat filias quatuor uirgines Domini eloquia prophetantes; et dum ibidem morarentur, ab Hierosolymis uenit propheta nomine Agabus, qui assumens  zonam Pauli, pedes suos inligans dixit, ita esse uirum, cuius erat cingulum, a Iudeis protenus alligandum, et in manibus gentium contradendum. Tunc discipuli cum fidelibus rogabant ut imminentia Paulus pericula declinaret.

53.---XXI, 13. Tunc respondens Paulus, dixit [uulg., respondit], et reliqua. Flentes autem Paulus ammonuit, ne de aspero eius casu se uiderentur affligere: quando ipse paratus esset pro Christi nomine non solum ligari, uerum etiam libenter occidi. Cui discipuli dixerunt, quoniam eum retinere non poterant: fiat uoluntas Domini. Hi cum Hierosolymam uenissent, a fratribus gratanter excepti sunt. Postero die Paulus abiit ad Iacobum, omnia illi referens qualia gentibus per ministerium ipsius uirtus diuina  prestiterit: unde omnino gauisi sunt. Cui congaudentes gratias Domino retulerunt, sed commonebant illum, ut circa populum Iudeorum deberet esse sollicitus; quoniam probabatur illis uehementer esse suspectus, eo quod de circumcisione abolenda contra legem Mosis doceret. Sed consilium dederunt, ut ex suis quattuor uiros assumeret, cum quibus synagogam rasis capitibus introiuit; quod Iudei cognoscentes, nichil eum contra legem Mosis crederent esse dicturum. His autem qui de gentibus crediderunt, scripsisse se dicunt, de quibus rebus sufficienter  abstineant, et in traditis sibi regulis perseuerent.

54.---XXI, 26. Tunc Paulus, adsumptis uiris, postera die purificatus, cum illis intrauit in templum. Consilium uero, quod supra dictum fuerat, Paulus gratanter sumens, acceptis quattuor fratribus purificatis, rasisque capitibus, alia die synagogam presumptus intrauit. Ubi cum uerba faceret, annuntians illis purificationem necessariam, donec pro salute ipsorum Domino penderetur oblatio, post septem dies qui de Asia erant Iudei, cognoscentes Paulum comprehenderunt, seditioneque facta contra eum populos collegerunt, dicentes hunc esse uirum qui contra legem Mose pretermittendam circumcisionem gentibus persuadet. Quem cum occidere decreuissent,  cum militibus et centurionibus tribunus subito cohortis aduenit, qui ratione reddita ab scelesta uoluntate suspendit. Tunc a populis ereptum Paulum, sed duabus catenis inligatum, tribunus perduci iussit ad castra; ubi Apostolus uinculis inligatus tribunum petiit, ut ei populos liceret affari: qua uoluntate concessa, manu facto silentio, turbis Hebraica lingua locutus est.

55.---XXII, 1. uiri fratres [uulg., fratres et patres], audite quam ad uos nunc reddo rationem, et cetera. Paulus, cum ad simplicitatem cordis curreret, per ordinem populis narrat quemammodum a Domino sit electus, cum esset persecutor Ecclesie: cui etiam scelus suum de sanguine Stephani infracta mente non tacuit: sed audisse se dicit a Domino, cui non  potest obuiare, ad predicationem gentium se esse mittendum. Quem Iudei eatenus audientes, uoce magna tribuno clamare ceperunt, tollendum esse de uiuis, qui sibi talia persuasit.

56.---XXII, 23. uociferantibus autem eis, et proicientibus uestimenta sua, et cetera. Seditionem facientibus Iudeis, et puluerem in celum proicientibus, Paulum tribunus duci iussit in castra; quem dum flagellis cederent, ut causam concitate seditionis agnoscerent, Paulus centurioni dixit astanti: uidete si indemnatum uobis liceat flagellare Romanum [a 1Kb] . Quo dicto perterritus, soluit eum, et imminentia tormenta suspendit. Alio autem die Paulum atque concilium Iudeorum ante se precepit adsistere, uolens agnoscere qua causa sit traditus. Tunc  Paulus Iudeorum turbas intendens [b 1Kb] ita locutus est.

57.---XXIII, 1. Intuens autem [uulg., Intendens autem in] concilium Paulus ait, et reliqua. Cum Paulus prima fronte dixisset: uiri fratres, ego omni conscientia bona conuersatus sum ante Deum usque in hodiernum diem, os eius Ananias princeps sacerdotum, quasi blasphemum, percutere precepit adstantibus. Cui Paulus libera uoce respondit: Deus te, paries dealbate, percutiet, qui sedens loco iudicis, percuti me precipis contra legem [c 1Kb] . Quem dum arguerent, cur principi sacerdotum maledicere uoluisset, respondit  nescisse se tali eum honore subuectum. Sciens autem Paulus Phariseos et Sadduceos ibidem conuenisse, qui diuersa persuasione discreti sunt, uoce magna proclamauit se esse Phariseum, et propter spem et resurrectionem mortuorum, quam et ipsi credebant, se grauissimum iudicium sustinere. Quo dicto mox inter eos altercatione commota, conuentus ille solutus est.

58.---XXIII, 10. Et cum magna dissensio facta esset, timens tribunus ne discerperetur Paulus. Cum facta fuisset inter Phariseos et Sadduceos magna dissensio, timens tribunus ne Paulus discerperetur a Sadduceis, iussit eum ad castra reuocari: cui per noctem Dominus dixit: Constans esto, Paule, quoniam sicut hic mihi testificatus es, ita te oportet nomen  meum et in Romana urbe predicare [a 1Kb] . Sequenti uero die quadraginta Iudei, coniuratione facta, Paulum occidere decreuerunt; quod audiens filius sororis, Paulo in castra posito nuntiauit. Rogat ille custodes, ut adolescentem perducerent ad tribunum; qui dum ei per ordinem cuncta dixisset, precepit adolescenti, ut dictum sibi nullus agnosceret.

59.---XXIII, 23. Et uocatis duobus centurionibus, dixit. Tribunus autem uocatis duobus centurionibus precepit ut cum militibus armatis ad Felicem iudicem Paulum Cesaream usque perducerent, ne forsitan crederetur quod eum, accepta pecunia, a Iudeis fecisset occidi. Cui transmisit epistolam, ubi actum sub ueritate narrauit. Milites que fuerant delegata fecerunt. Tunc supra dictus preses, prelecta epistula,  Paulum fecit in Herodis pretorio custodiri, usque dum eius accusatores uenire potuissent.

60.---XXIu, 1. Post quinque autem dies descendit princeps sacerdotum, et reliqua. Post quinque dies uenerunt Iudei ad Felicem iudicem cum oratore Tertullo contra Paulum . . . . . . . . . . di. Tunc partibus in medio constitutis, Tertullus orator de eloquentia humana presumens, Paulum inuidiose cepit impetere: per totum orbem quietos Iudeos nouis predicationibus eum uelle confundere: quo adprehenso, tantum facinus secundum legem suam uoluerunt protinus uindicari: quem cripiens Lysias tribunus, ad ipsius cognoscitur misisse iudicium. Reliqui Iudei horrisona uoce testificati sunt ita se habere que dicta sunt.

 61.---XXIu, 10. Respondit autem Paulus, annuente sibi preside, dicens. Postquam Tertullus orator que uolebat asseruit, premissis que poterant ad beneuolentiam iudicis pertinere, Paulus ita respondit: Cum more gentis sue Hierusalem Dominum adorare uenisset, et eleemosynam genti sue facturus, neque turbam, neque tumultum fecit; sed cum teneretur a centurionibus clamasse se dicit ad populum: De resurrectione mortuorum, quam et uos creditis, hodie iudicandus assisto. Nec aliquid tale eos probare posse confirmat, qualia de se impia uoluntate finxerunt.  Certe cum sint presentes, dicant, si quid aliud, quod ad confusionem pertinet ciuitatis, factum esse meminerunt. Quos Felix iudex usque ad presentiam tribuni Lysie distulit audiendos; iubens centurioni Paulum custodie mancipatum habere requiem, nec prohibere quemquam illi ministrare, que ad solacia eius poterant pertinere.

62.---XXIu, 24. Post aliquot autem dies Drusilla uxor Felicis [uulg., ueniens Felix cum Drusilla uxore sua], que erat Iudea. Post aliquot dies rogatus Felix a Drusilla coniuge sua coram ea Paulum fecit adduci: qui dum multa de fide Domini, et de iustitia, et castitate, et de iudicio futuro dissereret, predicationis ipsius ueritate commotus, dixit Paulo: Nunc uade, et opportuno tempore faciam te esse presentem  [uulg., accersam]. Quem ad se frequenter uocabat, credens quod more secularium negotiorum pecuniam ab ipso sumere potuisset. Inter hec expleto biennio Felix successorem accepit Porcium Festum; Paulum uero propter gratiam Iudeorum reliquit in uinculis. Tunc Festus ueniens Cesaream, presentatis sibi et Paulo, et Iudeis, qui eum persequi uidebantur, sedit tribunal. Paulus autem neminem se lesisse testatus est, ammirans quare tante persecutionis pateretur inuidiam; et ideo ad Cesarem se mittendum esse proclamabat. Cui Festus sub breuitate respondit: Quoniam appellasti Cesarem, ibis ad Cesarem .

63.---XXu, 13. Et cum dies aliquot transacti essent, Agrippa rex et Beronices descenderunt Cesaream.  Transactis autem aliquot diebus, Agrippa rex et Beronices ad salutandum Festum Cesaream uenerunt; et cum apud ipsum aliquanto tempore morarentur, de Paulo quodam Iudeo Festus Agrippe regi per ordinem que fuerant gesta narrauit; et cum Iudeorum improbitate premeretur, ad Cesarem eum appellasse clamauit. Tunc cum eum uidere uellet Agrippa, alio die promisit illum Festus modis omnibus audiendum.

64.---XXu, 23. Altera autem die, cum uenisset Agrippa et Beronice cum multa ambitione. Altero die dum Agrippa et Beronice una cum Festo, et turbis plurimis auditorium ciuitatis intrassent, iubente Festo, Paulus est traductus in medium, ut ea que secretius regi rettulerat, per singula ipsius testimonio  comprobaret: quem post appellationem ideo perhibet ante Agrippam perductum, ut ueritate rei cognita, cum explanatione cause ad Cesarem mitteretur.

65.---XXuI, 1. Agrippa uero ad Paulum ait. Tunc Agrippa Paulo pro se loquendi fiduciam dedit. Qui primum iudicem laudans, ab initio que sibi acciderant integra ueritate complexus est: referens quemadmodum Christianum populum fuerit persecutus; deinde cum iret Damascum, qualia lumine Domini circumuentus audierit; statimque, ut necesse fuit,  sermonibus obedisse dominicis: unde se predicasse perhibet populis et gentibus, ut conuersi dignaque penitentie opera facientes, eterne uite premia reperirent; qua de causa commoti Iudei eum occidere decreuerunt; quorum manibus auxilio Diuinitatis ereptus, usque ad illud tempus ea se predicasse testatus est que in Prophetis ac reliquis Scripturis diuinis leguntur esse conscripta.

66.---XXuI, 19. Unde, rex Agrippa, non fui incredulus celesti uisioni. Loquente Paulo illa que dicta sunt, Festus dixit incredulus: Insanis, Paule, mentemque tuam lectio multa confundit [uulg., multe te littere ad insaniam conuertunt]. Cui Paulus, seruata grauitate, respondit non se insanire, sed ueritatis et sobrietatis uerba dixisse; nam scire talia et regem  decet Agrippam, quoniam que palam gesta sunt ad eius notitiam peruenire potuerunt: Agrippam quoque confirmat credere prophetis. Cui Agrippa iucunda mente respondit, quod eum sub celeritate uellet facere Christianum. Cui Paulus studio caritatis optauit ut et ipse et ceteri audientes tales fierent qualis ipse erat, exceptis uinculis suis. Qui, dimisso conuentu, inter se locuti sunt, Paulum nichil tale fecisse unde mereretur occidi.

67.---XXuI, 32. Agrippa autem Festo dixit. Tunc Festo Agrippa dixit: Poterat homo iste dimitti, si non appellasset ad Cesarem. Tunc traditus est Paulus centurioni Iulio cum custodibus, ut nauigaret Italiam: qui ascendentes nauem secundo die Sidonem uenerunt, ubi Paulum centurio clementer tractans, ad  amicos suos ire permisit. Inde Cyprum, inde Lystram, inde translati in Alexandrinam nauem transnauigantes Cretam, in Salmonem, exindeque in Boniportum post tempus aliquod peruenerunt . Ubi iam tempore nauigationis expleto, Paulus dixit ad socios melius constare si ibidem hiemare potuissent, ne illis accidisset forte naufragium: cui centurio improuida mente dissentiens, ad portum festinauit Fenices, qui erat loci positione securior.

68.---XXuII, 13. Aspirante autem austro estimantes propositum se tenere. Egressi de portu Finicene, estimantes locum se tenere posse pro portu, subito illis, qui uocatur euroaquilo, contrarius ac fortissimus uentus occurrit. Tum collectis uelis nauis per undas cepit efferri, ita ut insulam Gaudem exeuntes,  scafam perderent, et funibus accingentes nauem, eam liberare conarentur; sed crescentibus uentis ita periclitabantur, ut nec solem, neque sidera per multos dies conspicere ualuissent. Tunc Paulus, quam in somnis audierat, Domini promissione narrata, ceteros animauit; dicens, preter nauem donasse sibi Deum cunctos homines qui cum ipso pergebant. Quarto decimo uero die, cum tempestate adhuc seuiente,  nautici fugere decreuissent, Paulus ait omnes saluos fieri non posse, nisi nautas in naui stare contingeret. Tunc milites, abscissis funibus, scapham potius iudicauerunt esse temnendam.

69.---XXuII, 33. Et cum lux inciperet fieri, rogabat Paulus, et cetera. Post tempestatis igitur quartum decimum diem, rogauit Paulus ut cibum sumerent, quando de ducentis septuaginta sex uiris nec capillus capitis eorum imminutus esse probaretur: nam ut alios exemplo suo potius inuitaret, panem frangens ipse cibatus est. Facto igitur die sinum quemdam conspicientes, ad littora uicina tendebant; sed naui cautibus undisque resoluta, consilium fuit ut omnes enatarent: unde sic factum est, ut, naue perdita, cuncti illesi ad optatam terram protinus  peruenirent.

70.---XXuIII, 1. Barbari uero prestabant non modicam humanitatem nobis, et cetera. Omnibus iam in littore constitutis, cum maximum frigus insisteret, inedia multa fatigati, accole locorum barbari humanitatis alimenta prestabant. Paulus autem dum congregasset multitudinem sarmentorum, et super ignem misisset, uipera que ibi casu faciente reperta est, manum eius mordicus adprehendit. Que cum in eius carne penderet, incole loci primum illum homicidam esse crediderunt, qui post maris periculum, incurrisse putatum est ultionis euentum. At ubi sanus esse conspectus est, Deum credebant, cui nichil uenena nocuerunt. Tunc etiam a quodam Publio benigne suscepti, patrem ipsius febribus uentrisque fluxu  laborantem, Paulus oratione data sanauit. Quapropter concursu facto multorum qui in eadem insula commanebant, obsessi diuerso languore curati sunt.

71.---XXuIII, 11. Post menses autem tres nauigauimus in naui Alexandrina, et cetera. Post tres uero menses ascendentes in Alexandrinam nauem, in ciuitatem Siculorum Syracusas uenerunt: inde Regio [a 1Kb] , inde Puteolos , inde iam pedibus, Trib. [b 1Kb] Tabernis: ubi a fratribus Paulus libenter exceptus, et Romam perductus intrauit. Ubi post tertium diem conuocatis in synagoga senioribus, . . . . . milite . . . [c 1Kb] per ordinem a centurionibus, quali causa deductus est, ostendens illis gloriosam catenam, qua Isrelitice causa salutis fuerat illigatus.

72.---XXuIII, 21. At illi dixerunt ad eum: nos neque  litteras accepimus a te, Iudea, et cetera. Iudei uero Paulo responderunt, neque per litteras, neque per nuntium se cognoscere potuisse, que nuper uisus est intimare; sed postulabant ab ipso magis ut que alibi predicauit agnoscerent. Constituto uero die cum uenissent ad hospitium Pauli, loquebatur de regno Domini Christi, quem per Mosen atque prophetas constabat esse promissum. Sed quidam consentientes,  quidam non credentes fuerunt: quibus Paulus increpans Isaie dixit exemplum: protestans gentes magis suscepturas salutem, quam illi suscipere noluerunt. Quo dicto, factum est ut inter se Iudei haberent non minimam questionem. Paulus  autem in suo conducto biennio manens, de regno Domini Iesu Christi ad se uenientes iugiter instruebat; qui licet esset catenis ferreis illigatus, credentium tamen cottidie soluebat uincula peccatorum.



APOCALYPSIS SANCTI IOANNIS.


1.---I, 1. Apocalypsis Iesu Christi, quam dedit illi Deus palam facere seruis suis, et cetera. Quidam prologus premittitur, ut presentis libri dignitas breuiter indicetur: dicit enim Ioannes apostolus, a Domino Christo uisionem sibi de fine seculi fuisse monstratam; et per quem, et cur sit ostensa memoratur:  ut tanta ueritate patefacta, et confidentiam deuotus acciperet, et metum infidelium conscientia reperiret. Laudatur etiam qui hec legere uel custodire maluerit; ut talibus promissionibus inuitatus deuotorum animus ardentius excitetur.

2.---I, 4. Ioannes septem Ecclesiis que sunt in Asia. Gratia uobis, et pax, uel reliqua. Scribere se dicit Ioannes apostolus septem Ecclesiis que sunt in Asia constitute: quas salutat, pacemque illis optat, et gratiam uenire a Domino Christo, et a septem angelis qui ante thronum Domini leguntur assistere: sicut in libro Tobie Raphel angelus dixit: Unus sum ex septem angelis qui consistimus ante thronum claritatis Dei . Sed quis est iste Dominus, qui est, qui fuit, et qui ueniet, euidenti relatione  patefacit: protestans ipsum esse Dominum Christum, qui nos redemit sanguine pretioso. Dicit etiam qualis ueniet in secundo aduentu suo, qualemque illum homines declarata potestate uisuri sunt: nam ipsum esse primum et nouissimum, et omnipotentem, ipsius quoque diuinitatis uoce confirmat.

3.---I, 9. Ego Ioannes frater uester, et particeps in tribulatione, et cetera. Cum esset in insula Pathmos, a Domitiano principe propter uerbum Domini in exilium feliciter destinatus, dominico die uoce magna commonitus, audisse se dicit apostolus ut ea que uidebat scriberet; et ad septem Ecclesias destinaret quarum nomina leguntur scripta. Subitoque conuersus ad uocem Domini, uidit septem candelabra lucentia, et in medio Dominum Christum, cuius  habitum per mysticas controfationes [a 1Kb] exponit. Erat enim podere uestitus, quod ad sacerdotium non est dubium pertinere; precinctus fuit supra mammas zona aurea, propter hoc quod eius actuum relucebat integritas; caput uero et capilli eius, quod erant albi, demonstrant antiquissimum dierum; oculi autem, uelut flamma ignis, eo quod omnia uisu penetret, et a calore eius nemo se possit abscondere. Pedes eius erant similes aurochalco, quia in predicationibus  suis fortissimus et splendidissimus inuenitur; uox eius ut sonus aquarum multarum, quia de ipso sapientie fluenta procedunt: de septem uero stellis ipse dicit inferius. Ex ore eius egrediebatur gladius bis acutus, Noui et ueteris Testamenti sacramenta designans; facies ipsius splendebat ut sol,  quoniam quidquid non intendit umbrescit. Qua uisione perterritus, ante pedes ipsius protinus se corruisse testatur: cui Dominus dixit: Surge, ne timeas: se primum et nouissimum esse confirmans; habere se perhibens claues mortis et inferi. Memento autem has et alias huiuscemodi uisiones, quas Dominus seruis suis declarare dignatus est, ad tempus esse pro rerum qualitate formatas, manente in excellentia sua natura deitatis. Ceterum natura ipsa, ut est, diuinitatis nulli hominum uiuenti adhuc probatur ostensa [b 1Kb] , quam post resurrectionem, sicuti est, se mundis cordibus patefacere compromittit.

4.---I, 19. Scribe ergo que uidisti, et que sunt, et que fieri post hec oportet. Nunc in septem candelabris et septem stellis sacramenta que uiderat Ioannes,  Dominus illi Christus exponit, dicens eas septem Ecclesiarum esse fulgores [c 1Kb] , sed cum sit earum rerum innumera multitudo, septem ponuntur ad perfectionem scilicet indicandam: unde angelo Ephesiorum, hoc est episcopo, commonet scribendum, qui reuera scriptis poterat admoneri. Scire se quidem dicens labores et patientiam eius, quia falsos nolit predicatores ammittere, sed caritatem eum pretermisisse contendit, ad quam illum redire habita satisfactione recommonet; ne candelabrum ipsius, quod pro bonis operibus probatur ostensum, quasi extinctum possit auferri: laudans, quia facta Nicolaitarum [d 1Kb] , id est turpissimas fornicationes, simili ut Dominus execratione condemnet. uictoribus autem detestabilium uitiorum premium promittitur,  ut de ligno uite sumant cibum, quod est in Domini paradiso constitutum; unde omnis spiritaliter reficitur, qui in regno Domini perpetua beatitudine collocatur.

5.---II, 8. Et angelo Ecclesie Smyrne scribe: hec dicit primus, et nouissimus, uel reliqua. Commonet ut angelo Smyrne, id est episcopo, debeat indicare; nam angelum episcopum dici [e 1Kb] , in Actibus apostolorum  locus ille testatur, ubi ueniente Petro, et pulsante ianuas apostolorum, dictum est, non Petrus, sed angelus eius est ; dicens scire Dominum Christum, qui semel est mortuus, semperque uiuit, qualia quantaque pertulerunt ab infidelibus Iudeis: unde si et ipse usque ad finem perdurare maluerit, coronam uite perennis probatus accipiet: nam qui mala seculi uicerit, secunde mortis interitum non habebit. Dicit etiam episcopo Pergamorum similiter indicandum: Scio te quidem inter aliquas prauitates patientie regulam custodisse; ut etiam Antipate martyrium sustinente, nullo potueris terrore deuiare: sed tamen in medio tui esse cognoui, qui iunguntur diabolice prauitati, et ideo celerius ad medicinam recurre penitentie, ne ueniens in iudicio obstinatorum, mala eterno debeam punire supplicio . uincentibus autem  mundum, mannam promittit et calculum candidum, qui tamen cunctis margaritis pretiosior inuenitur.

6.---II, 18. Et angelo Ecclesie que est in Tyathir [uulg., Thyatire Ecclesie], scribe: Hec dicit Dei Filius, et cetera. Scribendum dicit angelo, sicut iam dictum est, episcopo Ecclesie Thyathir, hec dicere Dominum, qui habet oculos ut flammam ignis, et pedes similes aurichalco, ut nec ad uidendum aliquid illi sit obscurum, nec ad predicandum patiatur defectum. Scire quidem se perhibet bona que fecit, eiusque excellentissimam caritatem; sed inter illa malis se eius nonnulla offensione morderi: nam congregatio ipsius, que ex magna parte fornicata cum prauis est, et nomen uult habere prophetie,  que Iezabel debet potius nuncupari, nisi conuersa tuerit, protinus eam in lectum languoris esse mitfendam, et in fornicationibus eius grauiter uindicandum; ut tunc omnes cognoscant Ecclesie quoniam unicuique Dominus pro factorum suorum qualitate restituit. Reliquos autem commonet in eadem Ecclesia constitutos, ut in acceptis fidei regulis perseuerent: uincentibus promittens quod gentes in uirga ferrea regant, sicut et ipse a Patre sibi dixit fuisse concessum; daturum se quoque talibus pollicetur gloriosam resurrectionem, quam stelle commemoratione significat.

7.---III, 1. Et angelo Ecclesie que est Sardis [uulg., Ecclesie Sardis], scribe: Hec dicit qui habet septem spiritus Dei, et cetera. Dominus Christus,  in quo est septiformis Spiritus sanctus, et septem stelle in manu eius, id est uniuersalis potestas, episcopo Sardis precepit dici: Specie quidem uiuis, operibus uero mortuus es; et ideo penitentia tibi interueniente succurre, ut que in te exstincta sunt, satisfactionis medicina reuiuiscant; ne tanquam furem tremendi iudicii patiaris aduentum, et incipias in membris tuis sustinere que grauia sunt. Sed quoniam populus Ecclesie diuersa morum qualitate conuiuit, dicit, Sardis partem esse beatorum, que Domini  uoluntatibus obsecundat, et in candidis uestibus, id est in mundissima conscientia, cum Domino iugiter ambulabunt: hinc de libro uite non delebuntur, et nomina eorum ante Patrem et angelos ipsius laudabili confessione memorantur.

8.---III, 7. Angelo qui est Philadelphie [uulg., Et angelo Philadelphie Ecclesie scribe]: Hec dicit sanctus et uerus, et reliqua. Dominus, qui aperiendi atque claudendi singulari potestate precinctus est, scribendum Philadelphie dicit episcopo: Quoniam mihi sancta humilitate deuotus es, humilio tibi Synagogam, id est congregationem Satane, ut ad Ecclesiam adorandam ueniat, que te pridem superbia faciente temnebat. Tuendam quoque in temptationibus compromittit, quando mundus diuersa fuerit clade fatigatus;  hortatur etiam in patientia sua, ut cito ueniat, ne coronam eius alter accipiat; designans quam magna sit suis fidelibus Dominus largiturus. Episcopo quoque Laodicie precepit indicari, aut frigidum illum, aut calidum esse debere, ne ex ore Domini uomatur, ut tepidus: nam cum confidentiam in suis uiribus ponat, cunctis debilibus probatur esse miserior. Stare enim se dicit ante ostium, et crebra uerberatione pulsare, ut cum illi ianuas unusquisque sui cordis aperuerit, ad cenam Domini paratus occurrat; et uincens in throno maiestatis eius sedeat, sicut ipse uictor in patris sui solio consedisse dignoscitur.

9.---Iu, 1. Post hec uidi ostium apertum in celo; et ecce uox, et reliqua. uocatus Ioannes animi contemplatione  conscendit ad celos, et sedentem Dominum respexit in thronum, cui gemmarum colores tropica locutione consociat. Ibi uiginti quattuor seniores, quod ad numerum plenitudinis pertinet indicandum, in throni circuitum albis uestibus consedebant; de sede autem Domini egrediebantur coruscationes, uoces et tonitrua; ante quem erant septem spiritus, id est angeli Dei; in conspectu uero throni, quasi uitreum mare uidebatur, per quod seculi huius qualitas indicatur: mare, quia fluctibus agitur; uitreum, quia fragile comprobatur. Ante thronum, et in circuitu throni, quattuor erant animalia constituta, que quattuor euangelistis quadam similitudine comparantur, senas [a 1Kb] habentes [sic] alas, propter etatem mundi, qui tali numero compleri posse dignoscitur:  plena oculis intus, significat predicationis eorum profunda esse mysteria, que laudes Domino iugi exultatione dicebant. uiginti quatuor uero seniores, audita laude Domini, in facie cadebant adorantes eum qui uiuit in secula seculorum, et ipsi quoque preconia similiter offerentes.

10.---u, 1. Et uidi librum in dextera Dei sedentis super thronum, scriptum intus, et retro [b 8Kb] , et cetera. Inter hec uidit librum in dextera Patris sedentis in throno, intus forisque conscriptum, quoniam in lege  quedam adhuc occulta, quedam noscuntur esse manifesta. Iste septem sigillis; id est septiformi Spiritu conspiciebatur esse signatus; quia mysteria Domini usque ad tempus prefinitum habentur semper incognita. Tunc angelo predicante, nec tamen inueniente dignum, qui eum possit accipere atque regere, Ioannes fletu magno turbatus est; sed unus ex senioribus indicauit ei Christum dignum esse aperire librum, eiusque sigilla resoluere; et leuatis oculis Agnum uidit quasi occisum, habentem plenissimam potestatem, et integerrimam predicationem. Iste librum accepit aperiendum, ut fuerat predicatum: cui quatuor animalia et uiginti quatuor seniores cum citharis suis et pateris diuersis odoribus plenis, id est bonorum actuum qualitate, nouum canticum personabant:  dicentes dignum esse tali honore sacrari, qui occisus est pro salute cunctorum; qui et sacerdotium generaliter contulit, et celorum regna fidelibus repromisit. Cithare autem significant integritatem fidei operumque concordiam; patere uero plene odoribus, sicut dictum est, orationes supplicationesque iustorum.

11.---u, 11. Et uidi, et audiui uelut uocem multorum angelorum in circuitu throni, et reliqua. Audiit etiam uoces angelorum millia millium, dicentium preconia Domini Christi: dignum esse qui gloriam, potestatem, diuitias susciperet et honorem, scilicet a Patre, quia passus est: cui omnis creatura deuotum prestet obsequium. His animalia quattuor respondebant, Fiat: quibus consessum prebentes uiginti quatuor  seniores, in faciem cadentes, adorabant. Tunc suscepti libri primum sigillum Agno aperiente, uisus est equus albus, qui indicat mundissimam uitam [a 1Kb] ; et supra eum sedens sagittam tenebat, ut uerbo suo penetrabili omnes aduersitates euinceret. Cum aperuisset signum secundum, rufus equus ostensus est, qui effusi sanguinis Domini portabat imaginem; et supra eum sedenti datus est gladius magnus, ut subiectorum pacem de terra sub terrore magno susciperet, et aduersantes se mutua contentione perimeret. Tertio sigillo reserato, equus niger egressus est, ut putamus, supra impios potestatem dominationis ostendens, quando sedens, in manu sua habebat stateram, quia tales sunt sine dubio iudicandi; cui quatuor animalia dicebant, triticum, et hordeum ad  caritatem denarii peruenire; oleum uero et uinum non esse ledendum. Reserato quarto sigillo, uidit sub ara Dei animas martyrum uindictam cito petentium, quibus patientie data solatia sunt, iussi ut spectarent donec conseruorum numerus impleretur.

12.---uI, 12. Et uidi, cum aperuisset sextum signum [uulg., sigillum sextum], et ecce terremotus magnus factus est, et cetera. Aperto autem sexto signaculo, per allegoriam terram contremuisse dicit. Sol niger effectus est, luna sanguineo oculo refuscata est, et cetera que in fine mundi fieri posse  predicta sunt. Tunc laudes angelorum turba et sanctorum congregatio  tenentium palmas, et indutorum candidis uestibus, personauit: qui stolas suas in sanguine Domini lauauerunt, et de conspectu eius perenni felicitate gaudebunt; nec ulterius habebunt indigentiam, qui de Christi Domini maiestate completi sunt.

13.---uIII, 1. Et cum aperuisset signum septimum, factum est silentium in celo ad semi hora [uul., sigillum, etc., quasi media hora]. Sigillo autem septimo remoto, uenit angelus ante tribunal Dei turibulum aureum ferens, in quo supplicationes sanctorum in modum incensi maiestatis conspectibus offerat. Tunc primus angelus tuba cecinit, et grando, et ignis  cum sanguine permixtus in terra iactatus est, ita ut tertiam partem telluris exurerent. Secundo angelo tuba canente, mons ardens in mare proiectus est; quod factum sanguineum tertiam partem perdidit animalium et nauium que continere uidebatur. Cunc uero tertius angelus tuba cecinisset, magna stella, que dicitur Absentium [uulg., Absinthium], de celo corruit super tertiam partem fluminum, et fontium; que grauiter aquas amaras fecit, unde potantes extincti sunt. Quarto angelo tuba canente, factum est ut tertia pars solis, lune, atque stellarum tenebresceret, et eamdem partem cum nocte dies amitteret. Tunc quasi aquila uisa est, que dicebat: ue ue ue habitantibus in terra: qui erunt talia tantaque uisuri.

 14.---IX, 1. Et quintus angelus tuba cecinit, et uidi stellam de celo cecidisse, et reliqua. Quinto angelo canente tuba, stella cecidit in profundum putei, et fumus inde progressus est, qui era, solemque tenebrauit: unde exeuntes lucuste tanquam scorpiones, neque fenum, neque arborem ledebant, nisi eos tantum qui signum crucis in suis frontibus non habebant; ut quinque mensibus cruciati, tanquam ab scorpionibus percussi, in suo grauiter dolore congemerent. Describitur etiam in mysticam nocendi potentiam positio lucustarum, quod Tychonius minutius et abundanter exposuit: quibus angelum terribilem dicit preesse, cuius nomen Exterminator est. Sexto angelo idem canente tuba, soluti sunt angeli, qui erant in Euphrate fluuio quattuor alligati:  isti equis armisque terribiles, tertiam partem hominum extinxisse relati sunt, qui factorum suorum penitentiam non egerunt.

15.---X, 1. Et uidi alium angelum fortem, descendentem de celo, nube amictum, et cetera. Alium angelum se refert uidisse fortissimum, amictum nube, cuius facies erat ut sol; pedes autem ipsius ut ignee columne; positoque dextro pede in mari, et sinistro in terra, uoce magna clamauit: et responderunt . . . . . . . . . . . . . . . . . esse commonitum. Iurauit autem angelus, quoniam mundus nequaquam ulterius protelabitur,  sed cum ceperit septimus angelus tuba canere, finietur: sicut omnimodis Dei famulos constat esse prophetatos. Librum quoque commonitus accepit ab angelo, quem deglutiens, in ore eius erat dulcis, in uentre uero ipsius amarus effectus est: quia lex Domini cum manditur suauis, cum obliuione deuoratur, amara fit. Arundinem quoque similem uirge suscepit, per quam uisus est metiri loca que Christianus populus obtinebat; alia uero relinquere que infideles poterunt obtinere. Hi sunt qui in finem seculi per tres et semis annos [a 1Kb] , Antichristo regnante, in martyrum sanguinem bacchabuntur. Fit quoque Enoch et Elie commemoratio, quod palam iacebunt, et insepulti triduo, donec uocati subito ascendere uideantur in celum. Quos respicientes inimici terrore  magno turbabuntur, et gloriam Deo sub magna admiratione prestabunt.

16.---XI, 15. Et septimus angelus tuba cecinit, et facte sunt uoces magne in celo, et reliqua. Angelo septimo tuba canente, refert uoces letantium factas in celo, quoniam tandem aliquando regnum Dei, quod spectabatur, aduenerit, et illa que sunt promissa, completa sint. De matre uero atque Domino Iesu Christo, et de diaboli aduersitate pauca perstringit, futuris preterita iungens: dicens, Deum ascendisse ad celos, matrem uero ipsius aliquanto tempore in secretioribus locis esse seruandam [b 1Kb] , ut eam illic pascat annis tribus, et semis; quod in magnum sacramentum, sicut Tychonius refert, constat edictum.

 17.---XII, 7. Et factum est bellum in celo, Michel et angeli eius, ut pugnarent cum dracone [c 1Kb] . Bellum refert Michelis angeli cum dracone, qui precipitatus in terram corruit, ita ut locum beatitudinis ulterius non haberet; quod tamen in initio mundi contigisse non dubium est. Secuta est bonorum facta graduatio, quando diabolus cecidit, qui bonis iam fidelibus semper inuidit; sed terre marique grauiter condoletur, quando malitiam tam magni ponderis acceperunt. Fit iterum commemoratio matris et Domini Christi; quod diabolus credens se matrem ledere, ex ore suo uastissimum flumen emisit, qui eam putabatur absorbere; sed illa in tutissimum locum recepta uenena diabolice fraudis euasit. Illos tamen inueterator malorum persequi non desinit, qui dominicis  iussionibus obedientes esse noscuntur.

18.---XIII, 1. Et uidi de mari bestiam ascendentem, habentem cornua decem et capita septem. In Antichristi typo de mari consurgere bestia magna describitur, que diuersis membris ferarum terribili imaginatione formatur. Hec tribus semis annis [forte tribus et semis. uulg., menses 42] cum sanctis bellum aditura narratur, quorum sanguine cedibusque depascitur;  que in Deum nimias est locutura blasphemias: ad postremum adorabunt eam perfidi, qui munera Domini non habebunt. Hoc tamen generaliter definitur, quoniam qui alterum capere uoluerit, ipse captiuus erit, et uicissitudines malorum digna compensatione recipiet: eatenus enim sancti mala patiuntur, sed mox ad spem suam, Domino prestante, perueniunt.

19.---XIII. 11. Et uidi aliam bestiam ascendentem [uulg., ascendentem de terra], et habebat cornua duo, et reliqua. Alia bestia consurgere de terra describitur in typo diaboli, id est Antichristi, reuera bellua, que multos est improuidos uastatura. Tunc multa Antichristus miraculorum signa facturus est, ut magna deuotione adorari faciat idolum, sacrilega falsitate compertum. Ponitur etiam humano generi tam  seua condicio, ut nullus uendat alteri nec emat ab alio, nisi qui bestie nomine, id est deuotione ipsius, fuerit adnotatus. Deinde proprius numerus bestie sub quodam modo calculationis exponitur.

20.---XIu, 1. Et uidi, et ecce Agnum stantem in monte Sion [uulg.: Et ecce Agnus stabat supra montem Sion], et cum eo CXLIu [d 1Kb] , et cetera. In monte Sion uidisse se dicit stantem Dominum Christum, et cum eo CXLIu beatorum, qui nomina tam ipsius quam Patris eius in frontibus suis scripta portabant. Hi nullo mendacio, nulla fidei fornicatione polluti sunt: quod tamen ad omnes beatos constat aptandum: isti personabant Domino canticum nouum, quando ab alio non poterat dici; deinde mirabili prosecutione laudantur. Alterum se dicit angelum  uidisse, qui diuersis populis euangelizabat, et gentibus Deum debere metui, dignaque illi . . . . . . . . . . . quoniam eius iudicii . . . . aduentus. Secundus angelus subsequens dixit Babylonem et infideles pariter corruisse: que uino fornicationis impleta cum suis perditis erroris crapulam sustinebat. Tertius quoque angelus dixit: Si quis adorauerit bestiam et imaginem eius [uulg. uers. 9, eius et acceperit], in iram Domini lapsus incurrit: fit autem pene ipsorum terribilis et contremiscenda descriptio.

21.---XIu, 13. Et audiui uocem de celo dicentem mihi: Scribe: Felices [uulg., Beati] mortui qui in Domino moriuntur, et reliqua. Iussum est de celo ut que dicebantur scriberet, protestans felices esse mortuos quorum labores cum uita finita sunt. uidit  etiam albam nubem, supra quam Filius hominis consedebat: cuius diuersa effigies pro rerum qualitate formatur; ille enim sic ueniet, sicut ab apostolis est reuisus in celum. Habuit ergo tunc in capite auream coronam, maiestatis sue splendidissimam dignitatem; in manu acutissimam falcem, cuius imperio in fine seculi generatio nefanda metenda est. Nam dicente angelo: Tempus est secandi messem, que iam  aruisse cognoscitur, falcem suam misit in terra, hominesque impios summa celeritate desecauit. Item angelus falcem suam misit in terra, bonosque eius, quasi homines malitia pretumentes, incunctanter abscidit: qui in furoris Dei torcular immissi, sanguine per mille sexcenta stadia maduerunt: quod ad mysticam significationem non est dubium pertinere. uidisse se etiam refert angelos septem, habentes in potestate sua plagas septem, quas Domini indignatione daturi sunt. In mari quoque uitreo, igne permixto, stabant martyres, qui uictoriam aduersum diabolum Domini munere perfecerunt, canticumque Deo cum magna exultatione reddebant.

22.---Xu, 5. Et post hec uidi, et ecce apertum est templum tabernaculi martyrii [uulg., tabernaculi testimonii]  in celo. Aperto templo ubi martyres erant, septem se angelos uidisse dicit, ferentes plagas quas daturi erant populo uidelicet infideli; et induti candidis uestibus, zonisque aureis circa pectora precincti, septem phialas in suis manibus acceperunt, ut supra terram et in fluminibus diuersas species necessitatum supra eos effunderent, qui, Domini uoce contempta, idolis et peruersitatibus seruiebant. Tunc ore sanctorum gloria Domini cantabatur, quoniam compensatio digna secuta est.

23.---XuI, 8. Et quartus angelus effudit phialam suam super solem, et ea que sequuntur. Quartus, quintus, sextus, septimus angelus fialas quas acceperant effuderunt; et tantis necessitatibus terra percussa est, ut uox exiret a Domino, dicens, Actum  est; statimque uoces, et tonitrua, et terremotus factus est talis qualis a seculo nunquam constat esse effectus. Tunc ciuitatem Dei, ut arbitror, Trinitatis [a 1Kb] dicit credulitate fundatam; et Babyloniam recepisse quod ei Diuinitas olim preparauit inferre, omnes potestates et elationes a propria se consuetudine submouerunt, quando magna grandine cesi atque afflicti, infideles Dominum blasphemare ceperunt, dum tantus impetus eius esset, ut non possit ullo modo sustineri.

24.---XuII, 1. Et uenit unus ex septem angelis habentibus phialas septem, et reliqua. Unus ex angelis qui habuerunt plagarum phialas septem promittit Ioanni ostensurum se meretricem illam Babyloniam, que toto orbe famosa est: tunc spiritu translatus  aspexit super bestiam mulierem sedentem, bysso, et purpura, gemmisque decoratam; in cuius manu erat poculum execrationis et criminis; in fronte uero scribebatur: Babylon, mater fornicationum totiusque terre pollutio [b 1Kb] , et erat etiam sanguine martyrum crudeliter ebria, et scelerum ubertate plenissima: unde admiratus est tam deformiter compositam uidere, quam cuncti dominam putabant esse terrarum.

25.---XuII, 7. Post hec uidi alium angelum. Propter quid miratus es [c 1Kb] ? ego tibi dicam, et sequentia. Ammiranti Ioanni angelus interpretatur que sit meretrix  illa quam uiderat sedentem supra bestiam que habebat capita septem et cornua decem; quam nonnulli de Romana uolunt intelligere ciuitate, que supra septem montes sedet, et mundum singulari dicione possidet. Alii de Babylonia dicunt magis esse narratum, positione eius, non montibus, sed pretumidis potestatibus adscribentes: quam dicit a populis conterendam, quibus prius dominata esse uidebatur. Refert etiam decem reges potestatem habituros in terram: unum uero eorum, qui uocatur Antichristus, in fine seculi reseruandum, qui contra Christum bellum quidem parare disponit, sed iniquitas eius, Domino uincente, subcumbit.

26.---XuIII, 1. Post uidi alium angelum descendentem de celo, habentem potestatem magnam. uidit etiam  angelum alium in terra descendentem, cuius claritas in toto orbe lampauit; qui dicebat: Cecidit, cecidit Babylon illa potentissima, quoniam non apud se fornicata est, sed cunctis gentibus pereundi dedit exempla. Alia quoque uox secuta est, ut congregatio fidelium ab ea celeriter exiret; ne ruina sua populum qui Domino credebat inuolueret. Babylonie autem reddenda dicit esse duplicia, que se superbie presumptione iactabat: tunc reges et mercatores eius grauiter deflent in modico periisse eam que possidere mundi bona singulariter existimabat.

27.---XuIII, 15. Mercatores quoque horum, qui diuites facti sunt, ab ea longe stabunt, et cetera. Trahuntur adhuc uerba dolentium et imputantium Babylonie, quod ita subito prepotens diuitiis et elata  potestate corruit; ita ut puluerem supra capita sua mittentes, amatam . . . . . . . . . . . inpensis se lacrymis consolentur, conuersique dicant: Exultate supra eam, sancti, quos persecuta impia uoluntate trucidauit: quoniam sanguis uester de ipsa abunde noscitur uindicatus. Post hec angelus sustulit molem magnam proiectamque in mari, dixit Babylonem illam magnam tali impetu esse casuram; nec ulterius ibidem nuptias faciendas, aut audienda quoquo modo uerba letantium: propter quod capax erat criminum et exemplar omnium undique uitiorum.

28.---XIX, 1. Post hec audiui quasi uocem turbarum magnarum in celo, et reliqua. Postquam Babylonie que dicebantur impleta sunt, sanctorum, angelorum, atque seniorum omnium in celo gratulatio  magna prouenit: ita ut adorantes Dominum crebris uocibus, tanquam tonitrua concrepantia, canerent Alleluia, qui superbiam pessime meretricis digna ultione prostrauit; addentes hymnum suauissimum, quia Dominus Christus cum sponsa sua, id est Ecclesia sancta, coniunctus est. Tunc Ioanni angelus dixit: Scribe, quoniam hec uerba Dei sunt, beatos esse qui ad cenam Domini uocantur. Qui dum eum uellet adorare, prohibitus est: quoniam boni angeli non se uolunt adorari, sed Deum. Tunc eleuatis oculis uidit Dominum Christum sedentem supra equum album; qui nimis mirabili terrore describitur, habens  uestem sanguine sparsam propter testimonium passionis: procedebat gladius acutus, quia sermo eius fortis et efficacissimus approbatur; habens etiam pro significatione carnali in femore suo scriptum: Rex regum, Dominus dominorum.

29.---XIX, 17. Et uidi unum angelum stantem in sole, et magna uoce clamauit, dicens, et reliqua. Angelus auditus est celi uolantibus, id est sanctis uiris, dicere: uenite ad cenam Domini: quales decuit ad eius conuiuium uidelicet inuitari. Et ut facte allegorie contropatio seruaretur, dicit diuersorum animalium, quasi uariis hominibus qui sunt in Ecclesia colligendi, carnibus esse uescendum. uisus est quoque diabolus cum magno exercitu, ueniens contra membra Domini Christi bella gesturus; sed captus  cum pseudopropheta suo Antichristo in stagno ignis grauiter flagrantis immersus est. Ceteri comites, qui bestiam sunt secuti, gladio Domini trucidati esse noscuntur; cunctisque auibus, id est sanctis, impiitationis pabula prebuerunt. Tunc angelus de celo descendens, adprehenso dracone, qui est Satanas, catena religatum misit in abysso; alligauitque eum mille annis [a 1Kb] , ne credituras gentes libera potestate confunderet. In fine uero seculi dicit eum esse soluendum, quando multi martyres et confessores, ueniente Antichristo, germinabunt. uidit etiam martyres Dei, qui nequaquam in frontibus suis signa  diabolica perceperunt: primam resurrectionem dicens in fide, qua renascimur ex aqua et Spiritu sancto, in qua secunda mors non habet locum. Permanet autem generaliter fidelium de Christo sacerdotium, donec constituti temporis quantitas impleatur.

30.---XX, 7. Et cum finiti fuerint mille anni, soluetur Satanas de custodia sua [uulg.: Et cum consummati, etc., de carcere suo], et cetera. Exire dicit post annos mille Satanan de custodia sua, ubi nunc cognoscitur esse ligatus , ad seducendas nationes que in toto mundo disperse sunt: quatenus castra sanctorum impia dominatione peruadant: quos mox ignis diuinus extinguit, et diabolum, qui eos sollicitauerat, in stagno  mergit ardenti, ubi et illa crudelis bellua cum suo pseudopropheta Antichristo proiecta fuisse narrata est. uidit etiam tronum candidum, et sedentem super eum Dominum Christum, qui in resurrectione futura facta sua unicuique digna compensatione restituit. Tunc uidens celum nouum et terram nouam, Hierusalem quoque conspexit ornatam, sicut marito solet comptissima sponsa preparari: et audita est  uox de celo: Ecce tabernaculum quod constat esse promissum, ubi hominibus datum est habitare cum Deo; ubi, omni tristitia necessitatis exclusa, eterna noscitur regnare letitia.

31.---XXI, 5. Et dixit sedens in throno: Ecce noua facio omnia, et reliqua. Dicit sibi dixisse Dominum Christum ut uisa auditaque conscriberet, quoniam ipse est et , faciens noua mutansque preterita, sitientibus aquam uite prestans; et quicunque fidelis eius fuerit, hereditatem ipsius loco filii possidebit; infideles uero in ardenti stagno mittendi sunt, sulphureo fetore concreto, que nuncupatur ueracissime mors secunda. Unus autem angelorum, qui plagarum septem phialas tenere relati sunt, Ioannem in montem duxit excelsum, cui ostendit Hierusalem  de celo descendentem, miraculorum uarietate pulcherrimam, cui fulgores gemmarum splendidissimi comparantur; et sic tota describitur, ut ad intelligentiam magni mysterii eius decora diuersitas applicetur.

32.---XXI, 19. Primum fundamentum, iaspis; secundum, sapphirus; tertium, chalchedon, et reliqua. Adhuc illius Hierusalem mirabilis pulchritudo describitur, que etiam in fundamentis suis inuicem sanctorum gemmas pretiosissimas habere narratur. Hec in apostolorum numerum duodecim portis semper aperta est; cuius platea purissimo auro constrata resplendet, et quod ornatum cunctum, uel omne pretium quantitatis excellit, non de solis lumine, sed de suo cognoscitur auctore lucere: ubi nichil inquinatum,  nichil sordidum repperitur; sed fluuius uite de Domini sede progrediens, per medium ipsius perspicuo candore dilabitur: cuius utrasque ripas nemorose arbores referuntur ornare, que fructus suos per menses singulos largiuntur: ubi non erit nox, neque ulla indigentia, quoniam Dominus illuminat cunctos et satiat. Postremum beatos esse dicit, qui huius libri dicta fideli mente seruauerint.

33.---XXII, 8. Ego Ioannes, qui hec audiui et uidi, et cum audissem et uidissem hec, prostraui me [uulg., cecidi], et reliqua usque ad finem. Cum se uerba libri huius Ioannes audisse diceret et uidisse, gratias agens, angelum uoluit adorare; cui ab ipso responsum est sanctorum se conseruum esse, non Dominum; sed illum potius adorandum qui celum fecit et  terram. Post hec loquitur Dominum cito esse uenturum, qui operas uniuscuiusque discretione facta diiudicet: beatos dicens qui conscientias suas bonis actibus mundauerunt; ut in ligno uite, id est in crucis fide possint habere fiduciam: nam foris a regno Domini excludendi sunt quicunque se fedis actibus polluerunt: per multas diuersasque sententias Dominum se Christum esse confirmans: contestans, ne  quis in hoc libro quidquam aut addat, aut minuat, qui ad intelligentiam eterne uite concessus esse dinoscitur;  omnes faciens esse preparatos, cum se cito uenturum frequenti repetitione testetur. Amen.





SCIPIO MAFFEIUS NICOLAO COLETIO. S. D. [a 1Kb]


Intellexi ex tuis litteris te momentis rationum mearum, quibus ab Ughelliana episcoporum ueronensium historia uniuerse expendenda, documentisque exagitandis abstinere decreui, tandem acquiescere ac postulationes tuas eo redigere, ut si quid habeam de uetustioribus saltem episcopis, quod neque ab Ughellio, neque ab historicis nostris allatum fuerit; itemque si quem forte presulem detexerim, qui nondum innotescat, et a diptychis nostris adhuc exsulet, tecum statim communicem: que quidem paucis prestabo.

Nullum exstat ea de re monumentum antiquius rhythmica quadam uerone descriptione, regnante Pipino Caroli M. filio, ab anonymo auctore elucubrata. Priorem illius partem edidit Hieronymus a  Curte in Hist. ueron. lib. I, ex ms. chronico apud Iesuatos: relique, in qua octo primi episcopi recensentur, ex antiquissimo libro apud Celestinos cenobii Ariminensis aliquot uerba allegat Perettus: frusta quedam occurrerunt mihi multis abhinc annis in Zenoniano codice. uerum perierat prorsus insignis documenti pars prestantissima, nisi P. Mabillonius ex Lobiensi bibliotheca integrum demum absolutumque emisisset. Ratherius, multis scriptis clarus, ex eo monasterio ad sedem ueronensem, anno 928, ut Sigebertus docet, translatus fuerat: qui cum deinde uerone ualedicere et monastica aliquando claustra repetere cogeretur, descriptionem illam, simul cum ichnographia ciuitatis nostre minio depicta, Lobiam pertulit. Ea quidem membrana, nec non ichnographia, que historie ueronensi maximo adiumento esset, anno 1713 per fratrem meum, Namurcensi tunc prouincie prefectum, operam dedi, ut summa diligentia perquirerentur; abbatia siquidem Lobiensis uix decem  aut duodecim horarum iter a Namurco abest: uerum irrito conatu, multumque conquerentibus patribus, plures codices uel subreptos fuisse, uel ab iis qui utendos acceperunt minime redditos. Cum Mabillonii analecta uetera, quorum tomo primo rhythmicum id monumentum insertum est, in Italia perquam raro occurrant, eius exemplar, quod fideliter olim exscripsi, ad te mitto: mirum est quam iuuet historiam nostram.

Magna et preclara pollet urbs hec in Italia, in partibus uenetiarum, ut docet Isidorus, que uerona uocitatur olim antiquitus.

Per quadrum est compaginata, murificata firmiter, quadraginta et octo turres prefulgent per circuitum: ex quibus octo sunt excelse, que eminent omnibus.

Habet altum laberinthum, magnum per circuitum, in qua nescius egressus non ualet egredi, nisi igne lucerne, uel a filo glomere.

Foro lato spatioso sternuto lapidibus, ubi in quatuor cantus magnus instat forniceps platee mire sternute  desectis lapidibus.

Fana tempora constructa ad deorum nomina Lunis, Martis, et Mineruis, Iouis, atque ueneris, Saturni, siue Solis, qui prefulget omnibus.

Et dicere lingua non ualet huius urbis schemata: intus nitet, foris candet circumsepta laminis, in ere pondos deauratos metalla communia.

Castro magno et excelso, et firma pugnacula, pontes lapideos fundatos super flumen Adesis, quorum capita pertingunt in orbem ad oppidum.

Ecce quam bene est fundata a malis hominibus, qui nesciebant legem Dei, noua atque uetera simulacra uenerabant, lignea, lapidea.

Sed postquam uenit plenitudo temporum, incarnauit deitatem nascendo ex uirgine, exinaniuit semetipsum, ascendit patibulum.

Inde depositus ad plebem Iudeorum pessimam, in monumento conlocatus, ibi mansit triduo, inde resurgens cum triumpho, sedit Patris dextera.

Gentilitas, hoc dum cognouit, festinauit credere quare ipse Deus celi, terre conditor, qui apparuit in mundo per Marie uterum.

Ex qua stirpe processerunt martires, apostoli, confessores, et doctores, et uates sanctissimi, qui concordauerunt mundum ad fidem catholicam.

Sic factus adimpletus est sermo Dauiticus, quod celi  clariter enarrant gloriam Altissimi a summo celorum usque terre terminum.

Primum uerona predicauit Euprepus episcopus, secundus Dimidrianus, tertius Simplicius, quartus Proculus confessor, pastor egregius.

Quintus fuit Saturninus, et Sextus Lucilius, Septimus fuit Gricinus doctor et episcopus, octauus pastor et confessor Zeno martir inclitus.

Qui ueronam predicando reduxit ad baptismum, a malo spiritu sanauit Galli filiam, boues cum . . . uergentem reduxit a pelago.

Et quidem multos liberauit ab hoste pestifero . . . Non queo multa narrare huius sancti opera, que a Syria ueniendo usque in Italia, per ipsum omnipotens Deus ostendit mirabilia.

O felicem te uerona ditata et inclita, qualis es circumuallata custodibus sanctissimis, qui te defendant et expugnent ab hoste nequissimo!

Ab Oriente habet primum martirem Stephanum, Florentium, uindemialem, et Maurum episcopum,  Mammam, Andronicum, et Probum cum quadraginta martiribus.

Deinde Petrum et Paulum, Iacobum apostolum, precursorem et Baptistam Ioannem, et martyrem Nazarium, una cum Celso, uictore, Ambrosio.

Inclitos martires Christi Geruasium et Protasium, Faustinum atque Iouitam, Eupolum Calocerum, Domini matrem Mariam, uitalem, Agricolam.

In partibus meridianis Firmum et Rusticum, qui olim in te susceperunt coronas martirii, quorum corpora ablata sunt in maris insulis.

Quando complacuit Deo regi inuisibili, in te sunt facta renouata per Hannonem presulem, temporibus principum regum Desiderii et Adelchis.

Qui diu morauerunt sancti non reuersi sunt, quorum corpora insimul condidit episcopus aromata, et galbanen, stacten, et argoido, myrrha, gutta, et cassia, et thus lucidissimus.

Tumulum aureum coopertum circumdat preconibus,  color stritus mulget sensus hominum: modo albus, modo niger inter duos purpureos.

Hec, ut ualuit, parauit Hanno presul inclitus, per cuius flamma claret de bonis operibus ab austre finibus terre usque nostri terminus.

Ab occidente custodit Sixtus et Laurentius. Hippolitus, Apollinaris, duodecim apostoli Domini, magnus confessor Martinus sanctissimus.

Iam laudanda non est tibi urbis in Auxonia, splendens, pollens et redolens a sanctorum corpora, opulenta inter centum sola in Italia.

 Nam te conlaudant Aquilegia, te conlaudant Mantua, Brixia, Papia, Roma, simul Rauenna, per te portus est undique in fines Ligorie.

Magnus habitat in te rex Pippinus piissimus, non oblitus pietatem aut rectum iudicium, qui bonis agens semper cunctis facit prospera.

Gloria canamus Deo regi inuisibili, qui talibus te adornauit floribus misticis, in quantis et resplendes, sicut solis radiis.

uiden, ubi pastores prisci recensentur, quam diuersa serie?

    Anonymus,
    Euprepus,
    Dimidrianus,
    Simplicius,
    Proculus,
    Saturninus,
    Lucilius,
    Gricinus,
    Zeno.
    Ughellius,
    Euprepius.
    Cricinus,
    Agapius,
    N. incomperti nominis,
    Saturninus,
    Lucilius,
    Diomidianus,
    Zenon,
    Proculus.


 At cum Ughellius, tum historici nostri, elenchorumque consarcinatores, ubi pedem figant non habent, nec antiquum testem proferunt, nec monumento nituntur ullo. Qui ante annos aliquot ordini ueronensi episcoporum historiam adiecit, Dimidrianum sextum decimum statuit, Saturninum decimum quartum, Lucilium, seu Lucillum, decimum octauum: quo fundamento si exquiras, nichil est quod afferatur. De Agapio inscriptionem proferunt, quam proximis seculis compactam quis primo intuitu non agnoscat? Mihi ergo, nec uetustius, nec sincerius documentum usque in hanc diem reperienti, piaculum uideretur ab anonymi traditione recedere: precipue cum et secundus testis adsit, qui annis plus quam ducentis huius argumenti scriptores ceteros antecessit; nempe Ioannes ecclesie ueronensis diaconus, qui in Imperiali, quam exarauit, historia, nunc deperdita, primos octo ueronensium presules iisdem nominibus  ac eodem prorsus ordine recitabat, ut ex Panuinio, Antiq. ueron. lib. Iu, cap. 3, discimus, qui eam chronicam legerat.

Tempus autem quo isti sederint, statuere non ita in promptu est: propterea multorum ueronensium antistitum, quorum tam gesta quam tempora incomperta sunt, nuda nomina ordine alphabetico descripserat Panuinius ibid. lib. Iu, cap. 7, quamuis post hec ipsa uerba diuersa prorsus methodo posthumi operis editores seriem adiecerint et arbitrio suo concinnarint. Trium tamen ex his etatem deprehendo, unde et ceterorum coniicere atque arguere liceat: S. Proculi in primis, qui Firmi et Rustici martyrio interfuit, ut ex illorum actis liquet apud Mombritium, tom. I, pag. 283: que non est cur respuamus, etiamsi alicubi interpolata. Non recensuit quidem Ruinartius, at multa pretermisit ex genuinis. In Lectionario optime note, et non uulgaris uetustatis Canonicorum codice ipsa eadem non semel legi. Anno igitur 304, quo sancti martyres sub Maximiano Herculeo passi  sunt, huic gregi Proculus preerat; cuius antiquum epitaphium  Pario marmori insculptum, et in eius ecclesie confessione superstes accipe. uulgatum est sepius, nunquam tamen satis exacte. Gruterus pag. 1058 duo carmina rite concinnans, ut metri rationem haberet, ueritatem neglexit; aliquanto melius exhibuit Panuinius, non uno tamen loco et ipse deflectens. uerba nullo distinentur interuallo.

HIC CITO CoNSENuI IAM ME PRECEDET LONGIOR AETAS + uIuAMQuE DIu MELIORIBUS ANNIS PRoCuLI EPI CoRPuS ET SANCToRUM MARTYRuM CoSME ET DAMIANI SEDET CoNFESSoRES MARTINI RELiQuIAE QuIESCENT IN PACE

 Aetas Lucilli facilius constat, cum anno 347 Sardicensi concilio subscripserit. Neque S. Zenonis incomperta est, cum liqueat ex D. Ambrosii epistola ad Syagrium ueronensem episcopum data, non multo ante id temporis sedisse; sacratam enim uirginem, de qua agebatur, Zenonis sancte memorie iudicio probatam, docet Ambrosius, epist. 1 lib. uI, eiusque sanctificatam benedictione. Scio Baronium , quem deinde nostri ipseque Ughellus gregatim secuti sunt, hinc populi ueronensis de S. Zenonis euo opinionem ueritum, hinc Ambrosii testimonio uictum, ut omnia componeret, duos huius nominis presules nobis tribuisse: at refragantibus Ecclesie nostre, in qua de Zenone altero nichil auditum fuerat unquam, monumentis uetustisque membranis a me excussis, ac tot seculorum traditione. Que de tertio seculo percrebuit opinio, ab ea S. Zenonis uita fluxit, quam Coronatus quidam notarius adornauit, edidere Mombritius, deinde Ughellius corrupte, postremo Henschenius et  Papebrochius: in ea scilicet Gallieni tempore pastor noster floruisse traditur; sed documentum illud aut mendis scatet, aut secus intelligendum. Rhythmica descriptio nuper allata S. Zenonem a malo spiritu sanasse Galli filiam prefert. Potuit quidem eo nomine et Gallienus indicari, ut ex quibusdam actis colligo; potuit tamen et priuate sortis homo: nulla enim astat Augustei uel Cesarei fastigii nota. Gallienum suum Coronatus regem appellat, eiusque regalem coronam memorat, que Romanorum imperatori minime aptantur. Imperatorem connotarent equidem prima post proemium apud Ughellum uerba, temporibus Gallieni; at insititia sunt, quapropter minime habentur apud Mombritium melioribus, ut solet, codicibus usum. Regulum quemdam innui suspicatur Papebrochius, eoque maxime quod in missali Ambrosiano habeatur, filiam Gallieni principis. Ad uiri docti suspicionem roborandam ea uite uerba perpendantur: Non egrediar de corpore isto, nisi Zenon  episcopus uenerit; illaque: Tunc ex iussu regis milites pergunt ad uirum Dei, ille enim sedebat super lapidem: quibus aperte indicatur a loco quo puella consistebat et uexabatur, Zenonem breui interuallo abfuisse. Clarius iterum que sequuntur: Exsurgens autem S. sacerdos fecit orationem, perrexitque ad palatium, ubi cruciabatur rex. Quis enim hominem longum iter ingredientem ad palatium pergere dixisset? Memini, cum hec aliquando perlegerem, succurrisse mihi, in Antonini Itinerario inter Tridentum et ueronam, ab ista M. P. 36 palatium collocari. Num ibi regulus aliquis, Gallienus nomine, Rhetorum montibus imperitans tunc commorabatur? Quidquid sit de his, nulla satis solida ratio est, qua ad duos Zenones commiscendos impellamur, cum et pastoris nostri sermones, quorum non exiguam partem, doctissima criticorum natione uniuersa nequidquam aduersante, alibi Deo fauente tuebor, quarti seculi scriptorem sepius prodant. Quid autem apertius iis uerbis in sermone de Continentia, quibus prima Christianorum tempora  ante annos ferme quadringentos diserte docet fuisse? Posteriores quidem editiones, quod incredibiliter auersor, falsauerunt hunc locum, pro quadrigentos reponentes ducentos; at perperam, et reluctante cum mss. omnibus principe editione, que apud me est, an. 1508 uenetiis adornata. Constat ergo, sicut D. Proculi et Lucilli, ita S. Zenonis euum in aperto esse; ex quibus quinque aliorum tempus satis firma coniectura assequi possumus. Doleo profecto acceptiora me clero nostro loqui haud potuisse, cum scilicet ante Proculum, adeoque ante quartum seculum, tres tantum episcopos uideamus, de fide apostolicis temporibus in hac urbe sata, deque Euprepio a D. Petro apostolo huc misso, rumor ruit omnis. At ueritati, ut hactenus prestiti, ita et in posterum dum spiritus hos reget artus, unice litare mihi constitutum est. Populares fabelle, nec non historiole decimo sexto ut plurimum seculo concinnate cuiuslibet fere  Italie ciuitatis pastorem primum ab apostolorum euo, ipsisque Christiane fidei incunabulis arcessunt, seriemque episcoporum mirificam nec interruptam perbelle edificant; quamplures tamen fuisse ex his ciuitatibus, in quibus ante tertium seculum episcopi nomen nec sit auditum, rerum ordinem et tempora perpendenti constabit; neque enim Christiana religio in omnibus illico uniuerse Italie municipiis celebrari potuit, ac radices agere. In nostra certe, que ceteras huius tractus urbes frequentia, opibus, splendore, dum res Romana stetit, antecellebat omnes, ut nupero libello satis ostendi, quarto iam ineunte seculo S. Proculus propter metum paganorum cum paucis Christianis non longe a muro ciuitatis latitabat, ut SS. Firmi et Rustici acta docent; et eodem demum seculo inclinante, S. Zeno ueronam predicando reduxit ad baptismum, ut anonymus memorat, hoc est, maiorem populi partem ad bonam frugem traduxit.

Quod attinet ad nondum agnitos eruendos presules, mirum quidem uideri possit post tot indagines quemquam  adhuc latere; multo enim magis peccatum est in intrudendis pluribus, quam in pretermittendis. Duos tamen suggeram. Inter scriptores rerum Brunsuicensium, quos collegit Leibnitius, catalogus exstat eorum qui e Goslariensi canonicorum congregatione ad episcopalem sedem euecti sunt. uilhelmus in his numeratur prepositus XI, deinde ueronensis episcopus, quem nemo adhuc nouerat. Floruit ea congregatio sub Henricis III, Iu et u. Inter Dietboldum forte, et Aldegerium, quibus Perettus duos interserit ab Ughello reiectos, uilhelmus iste collocari possit. Episcopus alter, quem profero, nullis typis nomen dedit unquam; erui siquidem ex ms. libro missali pulcherrimo, inter bibliothece capitularis uetustissimas, sed laceras, semesas, ac discerptas membranas integro atque incorrupto. In eo magne hebdomade recensetur ordo ad benedictionem cerei: Precamur ergo te, Domine, ut nostrum populum, una cum papa  nostro, illo et gloriosissimo rege nostro Ottone, nec non et uenerabili antistite nostro uolfkango, et cetera. Qua prece uolfangus noster ab obliuionis tenebris emergit, catalogis adiiciendus in posterum. Quo tempore Ecclesiam nostram rexerit inuestigandum est. Sub Ottone Iu egre crediderim, cum liber altiorem prodat etatem. Alamannicum quoque nomen et genus superiorem etatem subindicant, cum a XII ingresso seculo ex canonica cleri ueronensis electione indigene ut plurimum prodierint episcopi. Mea uero sententia ex iis, rege nostro Ottone ab an. 983 ad 996 tempus designatur; nam ceteroquin Ottonis nomen sine imperii titulo nequaquam afferretur: at illo temporis interuallo uacauit imperatoria dignitas, et Otto III, corona atque insignibus a Gregorio u nondum acceptis, rex tantum dictus. Eidem spatio temporis uolfangum nostrum assignabimus, quem intrusum fuisse, sunt qui suspicentur: sedisse tamen uetustus et magnificus, quem appellaui, ueronensis Ecclesie missalis liber euincit. Ecclesiastica eius seculi eiusque  precipue periodi historia nostra ualde in ancipiti est, quod ipse animaduertit Ughellius. Extricassem, ut sperabam, nisi tabularium capitulare non multis ab hinc annis grauissimas ob causas repente obsignatum fuisset, ac nulli hominum reseratum amplius. Inter ueronenses a nobis hactenus minime recensitos antistites. Nottingus quoque numerandus uidebatur, ad quem Rabanus Maurus epistolam dedit de Predestinatione aduersus Gotescalum; ueronensis enim dicitur in eius epistole editione a P. Sirmundo procurata: sed uirum doctissimum erronea quedam inscriptio fefellit, nam Brixiane Ecclesie Nottingum prefuisse constat, quod etiam u. cl. Paulus Galeardus, quem honoris causa nomino, in notis ad Ughellum tom. Iu, nuper patefecit. Hec habui, Coleti amicissime, que de antiquioris eui presulibus nostris, ac de nondum detectis proferrem. Cura ut ualeas.





CASSIODORI SUPPLEMENTUM [* 1Kb] .



 Ad confirmationem fidei catholice et hereticorum precauendas insidias, legendi sunt duodecim libri beati Hilarii quos de sancta Trinitate profunda et disertissima nimis oratione conscripsit. Sancti quoque Ambrosii quos de eadem re ad Gratianum principem designauit. Sancti Augustini 15 libri de sancta Trinitate curiosa intentione legendi sunt, nec non et liber eius qui dicitur de Definitione ecclesiasticorum dogmatum 55 capitulis conscriptus, quorum primum sic incipit: Credimus unum Deum esse patrem, eo quod habeat filium. Ultimum ita: Propter nouellos legis latores qui ideo animam tantum ad imaginem Dei creatam dicunt. Eiusdem ad Petrum diaconum de fide sancte Trinitatis libri 2, quorum secundus in capitulis distinctus est 40. Primum incipit sic: Firmiter tene, et nullatenus dubites, Patrem et Filium et Spiritum sanctum unum esse naturaliter Deum. Ultimum ita: Firmiter tene et nullatenus dubites aream Dei esse Ecclesiam catholicam. Eiusdem de uera religione liber 1; de Doctrina Christiana libri 4; de Agone Christiano  liber 1; liber eiusdem quasi philosophie moralis, quem pro moribus instituendis atque corrigendis ex diuina auctoritate collegit, quem appellauit Speculum. Nec minori studio legendi sunt eiusdem de Ciuitate Dei libri 22, in quibus et Babylonia confusa ciuitas diaboli,  et splendida Hierusalem urbs Domini Christi, in hominum conuersatione competenti diuersitate monstrantur. Scripsit etiam de hac re 5 questiones de Nouo Testamento ad Honoratum presbyterum, et octoginta tres alias mirifica deliberatione formatas. Legenda sunt etiam dicta sancti Athanasii ad cognoscendam ueritatem catholice fidei. Ad Epictetum epistolam unam in capitulis quatuor. De Sacramento fidei. De Incarnatione Domini. De Spiritu sancto. Epistola fidei sue ad Theodosium Aquileiam missa. Altercatio eius contra Sabellium et Photinum. Eiusdem altercatio contra Arium. Item sancti Augustini de Fide catholica contra omnes hereses. Eiusdem, qui libri in canonibus recipiantur. Eiusdem de Spiritu et anima. Eiusdem ad Dardanum capitula 3. Sermo eiusdem de Unitate Trinitatis incipit ita: Natiuitatem Domini secundum carnem  . Finit sic: sed uos qui Domino seruitis et eius precepta seruatis. Tractatus eiusdem de Expositione symboli liber 1. Sermo eiusdem de Incarnatione Domini: legimus sanctum Moysen  precepta dantem populo Dei  . Eiusdem de decem Predicamentis. Epistola Cyrilli episcopi ad Ioannem Antiochenum. Epistola eiusdem ad Nestorium episcopum hereticum. Faustini presbyteri expositio fidei contra heresem Arianam. Eiusdem de  fide, quam breuiter sibi mitti iussit Theodosius imperator. Ioannis Chrysostomi capitula 4. Gregorii Nazianzeni capitulum 1. Basilii episcopi Cappadocie capitulum 1. Damasi pape expositio fidei ad Paulinum episcopum Antiochenum. Epistola Leonis pape ad Flauianum episcopum Constantinopolitanum. Epistola eiusdem ad Iuuenalem episcopum Hierosolymitanum. Epistola eiusdem ad Palestinos episcopos. Epistola eiusdem ad Pulcheriam de fide. Epistola eiusdem de fide ad episcopos Constantinopolitanos. Epistola eiusdem ad synodum apud Niceam constitutam. Ordo gestorum synodi que facta est in ciuitate Chalcedonensi. Definitio synodi Chalcedonensis. Epistola Leonis pape ad synodum apud Ephesum. De Origenis. Adamantii apologia quam pro se misit Rufinus Anastasio urbis Rome episcopo. Epistola Hieronymi ad Marcellinum, et anapsychia de Statu anime. Eiusdem ad Pammachinm et Maronem de libris Origenis. Expositio Gelasii pape de duabus naturis Domini nostri Iesu Christi. Sancti Faustini de  Trinitate libri 2. Expositio symboli Rufini presbyteri ad Laurentium episcopum. Fulgentii de Fide catholica, et de Institutis ecclesiasticis liber 1. Paschasii de Spiritu sancto libri 3. Alcuini  de Trinitate libri 4. Sed et liber uincentii presbyteri Lirinensis insule, quem de libris beati Augustini composuit, et misit sancto Xysto pape, utilis est pro hac re relegi. Si quis uero de Patre et Filio et Spiritu sancto aliquid  summatim preoptat attingere, nec se mauult longa lectione fatigare, legal Nicete episcopi librum quem de Fide et Incarnatione  scripsit; nec non beati Augustini librum de Fide et Incarnatione per interrogationem et responsionem compositus. Utiles etiam sunt ad instructionem ecclesiastice discipline memorati sancti Ambrosii de officiis melliflui libri 3.

Postquam dictum est cap. 23 de canonibus Dionysii, post illa Cassiodorii uerba Ecclesia Romana complectitur, sic prosequitur codex uaticanus:

Contra hereses diuersas sanctus Augustinus ad Quoduultdeum scribens, nominatim singulas notauit per capitula octoginta nouem. Dein contexuit librum, de his que unaqueque heresis defendit, incipiens a Simonianis usque ad Pelagianos. Tertio quid Eutyches et Nestorius sentiat. Exponit in ultimo semotim de aliis heresibus. Decimo incipiens a Carpocratianis, finit in Eutychianis. Scripsit et de hac re Epiphanius pontifex libros mire uenerandos. Philaster episcopus Brixie scripsit de singulis heresibus compendiosa  breuitate librum 1, quem alii Hieronymo deputant. Isidorus episcopus in etymologiis suis licet tactim, utiliter tamen de singulis heresibus facit mentionem.


Denique alio in loco codex:

Inueni item de Pythonissa eiusdem prefati uiri  duos sermones habitos ad populum in basilica.




uolume back matter






INDEX RERUM ET uERBORUM, QUAE IN HOC TOMO CONTINENTUR.



A

    Aaron interpretatur fortitudinis mons, 262.
    Abel  iusto nomen cepit esse sanctorum, 423.
    Absalom figura fuit Iude traditoris, 19.
    Abscondi in tabernaculo Dei quid sit, 89.
    Absoluitur quisque tanto celerius quanto a semetipso uiuacius damnatur, 359.
    Absorbere quid sit, 117.
    Abundans unde dictum, 486.
    Abyssus quid sit, 107, 119.
    Accedere ad Deum. u. Deus.
    Accentus quid sit, 559.
    Accidens quid sit, 568.
    Actus boni clamorem suum habent, 22. Exorant, 363. Retributiones rerum nobis generant, 345. Dominum laudat, qui se probabili actione commendat, 385. Magnitudo facti potentiam testatur auctoris, 238. Agere uiriliter non solum uiris, sed et feminis mandatum est, 90.
    Adam ante peccatum intellectum purum possidebat, quem peccando perdidit, 409. Quis ante et post peccatum, 484. Quare uetus homo dicatur, 29. Quomodo peccauit, 13. Post peccatum Dominum refugit, 482. Quare morte damnatus, 227. Ade et Christi comparatio, 14. u. Christus, Homo.
    Admirabile quid sit, 565.
    Adolescens unde dictus, 224. Quid per adolescentulas intelligatur, 725.
    Adorandus Dominus triplici de causa, 320. u. Crux.
    Adulatio a Domino excludit, 477.
    Adultero  quis portionem habet, 167.
    Aduerbium quid, 559. Aduerbia comparationis ad quid inuenta, 595.
    Aduersa et prospera per diem et noctem intelliguntur, 412. Que uera sint aduersa, 29. Aduersitates remedia diuina dicuntur, 450 u. Benedictio.
    Aegypti plage, 268, 357. Aurum et argentum Aegyptiorum ab Hebreis sublatum non furtum fuit, sed operationis merces, 358. Aegyptus hic mundus est, 459.
    Aenigma quid sit, 19, 325.
    Aetates mundi numerantur, 313.
    Aeternitas una dies uocatur, 202, 286. Mala temporalia despicit, qui retributiones eternas considerat, 217. u. Mundus.
     Aethiopes significant peccatores, 252.
    Affectuum due sunt species, 562.
    Affirmatio quid sit, 588.
    Afflictionibus  gaudendum est in Domino, 106. Cum fidelis se affligit, iram Dei castigatus euadit, 298. Tanto quis in futuro consolandus, quanto hic fuerit afflictus, 200. Deo imputatur quod hic affligimur, 128. Grauis est afflictio a uicinis accepta, 148. u. Persecutio, Tentatio, Tribulatio.
    Agareni, id est aduene, 283.
    Ager ab agendo dictus, 369.
    Agricultura  Columella, et Aemilianus scripserunt, 554. u. Hortus.
    Alimentum unde dictum sit, 109.
    Allegoria quid sit, 80, 105, 328, 331.
    Alleluia nomen est Hebreum a nulla natione translatum, 494, 496. Cur in fine quorumdam psalmorum positum, 496.
    Allophyli alienigene, 371.
    Alphabetum perfectum quid designet, quid imperfectum, 487.
    Altare unde dictum, 87. Duplex altare, et unde dictum, 145. u. Hereticus.
    Amalech interpretatur parturiens siue dolens, 178.
    Ambiguitas quid, 564.
    Amblygonium quid, 589.
    Ambrosius  sex libros in Genesim edidit, quos Hexemeron appellauit, 539. Septem libros de Patriarchis, 539. Exposuit S. Luce Euangelium, 543. Et omnes S. Pauli Epistolas, 544. u. Canticum canticorum.
    Amicitia quid sit, 130.
    Amicus quid sit, et unde dictus, 130.
    Aminadab interpretatur populi mei spontaneus, 527.
    Ammon, id est populus turbidus, 283.
    Amor Domini duobus articulis hominibus prouenit, 389. Anima Dei amore languet, quando eius dilectioni nichil preponit, 509. u. Deus. Cur amor somnus appelletur, 512. u. Charitas, Dilectio.
    Amorrheus exacerbatio, 463. Amorrhei amaricantes dicuntur, 459.
    Anceps quid, 565.
    Angelus officii nomen non nature, 497. Angelus nuntius interpretatur, 348. Quid sit angelus, et quare conuersos affligat, 114. Angelis uerbum Domini est uoluntas eius,  346. Angeli preces hominum ad Deum deferunt, 78. Spiritus immundi cupiunt se adorari, bonus angelus econtra, 325. Quomodo angeli possumus fieri, 111.
    Angulus planus quid, 589.
    Anima quid sit, 173, 628. Quare anima dicatur, 628. A Deo condita est, 628. De origine anime, 632. Anima est immortalis, 629. Mutabilitati obnoxia, 630. Mutabilitas anime unde, 47. Anima quantitatem non habet, 631. Non est corporea, 628. Non est pars Dei, 630. Utrum anima formam habeat, 631. De qualitate substantiali anime, 630. De sede anime, 633. Anima est tota in partibus corporis, 629. De naturalibus uirtutibus anime, 632. De affectionibus anime, 629. Anime non crescunt, nec fatuis alie uaria discretione tribuuntur, 632. Qualitas anime ignea, 630. Lumen substantiale anime habent, 631. Quomodo anime sint lumen, 631. Anima hominis proprie dicitur, non pecudum, 628. Quid anime post mortem agant, 637. Animarum uirtutes morales que sint, 631. Anima pabulum suum habet, quo saginatur, 444. Duobus modis satiatur, 362. Habet sitim suam, 142. Quando anima Deum sitiat, 206. Quando sit inanis, quando esuriens, 366. Pinguedo anime diuinarum rerum scientia, 206. In quibus rebus animam leuari fassit, in quibus non, 449. Anime sine recta fide sunt teterrime, 635. Ciuitas Domini anima pia, 334. Dominus solam animam in sanctis seruat, 432. Totum in tuto redditur, si anima saluatur, 190. Nihil fortius quam animas saluare, 221. Anima sine Domino semper est captiua, 390. Ad animam iusti in manibus Domini collocatam, nulla nocentium uis potest accedere, 415. Anima subiecta passioni corporee non caret propria pena, 356. Anima si adhereat corpori, delictis fauet; et econtra, 402. Quis in uano animam suam accipiat, quis uero non, 81. Anima aquile debet esse similis, 343. Per areolam anima cuiusque fidelis intelligitur, 524. Quatuor potentie famule anime uegetantis, 632.
    Animus unde dictus, 437. Animus et mens proprie anima non dicuntur, 628. Que sunt communes animi conceptiones, 589. Dominus animorum qualitates quam cruciatum corporum gratius respicit, 425. Possumus corpore curuari, non animo, 129.
    Anni ingressus a Iano prebebatur, unde et ianua, 250.
    Annuntiare quid sit, 136.
    Antichristus uniuersis seculi pompis abundabit, 178. Superbia Antichristi, 40. Omnia facta et dicta Antichristi peccata sunt, 42. Antichristus omnes semitas habebit pollutas, 40. Nequitia Antichristi duplici peruersitate describitur, 41. Omnibus insanis caput est Antichristus, 283. Quare mala Antichristi a Deo permittuntur, 42. Antichristus leo in cubili, 41. Dech figura Antichristi, 176.
    Antiquariorum opera commendantur, 548. Antiquariorum encomium, 555.
    Aper unde dictus, 276.
    Apes unde dicte, 395.
    Apocalypsis a Primasio episcopo quinque libris exposita, 544. S. Hieronymus Apocalypsim exposuit, quedam uero loca uictorinus et uigilius Afer antistes, 544.
    Apollinaristarum error conuincitur, 54. Errores Arianorum et Apollinaristarum, 375. u. Christi nature.
    Apostoli et patriarche, amici Dei, 471. Oculi Christi, 296. uestigia Christi, 56. Per seruos Dei apostoli et prophete designantur, 240. Per uigiles apostoli et doctores Ecclesie, 512. Per turturem apostoli, 510. Per uentos, 459, Per columnas, 254. Per celos apostoli et prophete, 84. Per barbam apostoli intelliguntur, 455. Comparantur arietibus, 93. Montibus, 119, 212. Sagittis, 442. Appellantur montes, 293, 386. Sagitte uocantur, 33. u. Atrium, Christus, Ecclesia.
    Apulei liber qui inscribitur Perihermenias legendus, 569.
    Aqua unde dicta, 437. Aqua terrestris cum spirituali confertur, 13. Per aquas populi significantur, 262.
    Aranea unde dicta, 307.
    Arca Ne, et Testamenti typus Ecclesie, 452.
    Arcum  intelligitur, 123. Arcus mandata diuina significat, 43. Arcus Dei ad salutem tenditur, 173.
    Arena ab ariditate dicta, 471.
    Argumentatio unde dicta, 566. Quid sit argumentatio, 566. Quid assumptiua, 564.
    Argumentum quid sit, 111, 571. Quid sit argumentum quod dicitur notatio, 116. Multiplicia sunt argumentorum genera, 571. Duo sunt argumentorum modi, enthymema scilicet et exemplum, et quid sint, 573. Que sint argumenta probabilia, 572. Quid sit probabile argumentum, 571. Quedam sunt argumenta nec necessaria, nec probabilia, 572. Quibus ex rebus argumenta eruantur, 574, 577, 621, 622. u. Rhetorica.
    Aries unde dicatur, 93.
    Arithmetica quid sit, 583. Cur sic uocata, et que eius intentio, 584. Cur consistat ex quantitate discreta, ibid. Eius diuisiones, 308. Cur inter mathematicas disciplinas permansit, 584. Quando donata, 558. Ab Abrabamo Aegyptiis  tradita, 584. Apud Grecos exposita, et ab Apuleio et Betio Latinitati donata, 586. A Pythagora laudata, 584. Non est negligenda, 15. Eius utilitates, 584.
    Arius in quo errauit, 8. Error Arii destruitur, 393. u. Christus, Apollinariste.
    Arma unde dicta sunt, 114.
    Argui hic a multis salus est, 28.
    Ars unde dicta, 558. Que sit differentia inter artem et disciplinam secundum Platonem et Aristotelem, 583. Initium dicendi dedit natura, initium artis obseruatio, 562. Artes in tres partes diuiduntur, 561. Artes et discipline liberalium litterarum in sacra Scriptura seminate, 538.
    Asaph quid significat, 164, 244, 259.
    Assyrii interpretantur dirigentes, 256.
    Astronomia quid sit, 449, 584, 590. Astronomie diuisio, 590. De astronomia precipuus scriptor Ptolemeus habetur, 591. Ab Abrahamo Aegyptiis tradita est, 584. Astrologia naturalis laudatur, iudiciaria reprobatur, 499. Astronomia iudiciaria fidei contraria, et fatorum notitia a SS. Patribus damnata, 591. Fugienda, 239.
    Athanasius  psalmorum uirtutes in libro ad Marcellinum patefecit, 541.
    Atrium quid sit, et unde dicatur, 458. Atria Domini sunt apostoli, et quare, 322.
    Audire qui dicuntur, 165. Per mel et lac auditores designantur, 520.
    Augustinus  quot uolumina pro Genesis explicatione conscripserit, 539. Quas de libris Regum questiones soluat, 540. De eximia Psalmorum expositione laudatur, 1. Quatuor libros de concordia euangelistarum scripsit, 543. In salutatione Epistole ad Romanos unum librum profudit, 544. Epistolam ad Galatas explanauit, ibid. Epistolam sancti Iacobi tractauit, 543. In Libro Ciuitatis plura de Apocalypsi aperuit, 544. Laudatur, 551. u. Intelligentia, S. Scriptura.
    Auris ab auditu dicta, 337, 389.
    Aurum ab aura dictum, 242.
    Auxesim inter et climacem que differentia, 20.
    Auaritia quid sit, 403. Insigne malum est, 133.
    Auari uiri diuitiarum uocantur, 257.

B
    Babylon interpretatur confusio, 210, 294.
    Baptismatis sacri regula ab Iordane emanauit, 241. Populus Christianus gens una, de uno fonte baptismatis nata, 283. Nullus sine baptismo fidelis esse potest, 515. Per baptismum et satisfactionem confessionis peccata expiantur, 288. Baptismus nos Ade puritati restituit, 170. Aqua refectionis uocatur, 79. Per uentrem Ecclesie fons baptismatis accipitur, 528. Psalmum XLI olim baptizandis decantabat Ecclesia, 144. Rubrum mare figura aque baptismatis, que mixta sanguine de latere Christi exiuit, 251, 279. Sicut populus Isrel per mare Rubrum saluatus est, ita Ecclesia gentium per baptismum, 507. Quare diluuium pro sacris fontibus positum sit, 95.
    Barbarus unde dictus, 386.
    Basan confusio, 459. Basan siccitas interpretatur, 223.
    Basilius  nouem homilias in Genesim Greco sermone composuit, 539. Et librum Hexemeron, 591.
    Beata gens que sit, 108. Omnes beatitudinem uolunt adipisci, 398. Beatitudo uerbis non potest explicari, 286. Beatus duobus modis dicitur, 12. Esse proprie beatis conuenit, 135. Que beatitudo sanctorum, 147. Beatitudo futura describitur, 123, 295. Felicitas bonorum declaratur, 637. uisio beatifica, 638. Lumen glorie necessarium ad uisionem beatificam, 218. Quid in gloria positi cognoscemus, 638. Felicitas eterna longe potior est uita presenti, 206. Beatitudo hereditati comparatur, 202. Gloria fidelium usque ad resurrectionem suspendetur, 84, 372, 637.
    Beatitudinem qui hic querit, surgit ante lucem, 442. Cellaria Dei sunt eterna beatitudo, 506. Locus dispositus regnum Domini significat, et quis eum merebitur, 286. Filii beatorum oliuis nouellis comparati. 444. Prima beatitudo S. anime est exsultare in Domino, 115. Beati domus est mentis secretum, 383. u. Felicitas.
    Bellator presbyter libros Tobie, Esther, Iudith et Machabeorum exposuit, 543. Hortatu Cassiodori duos libros in Ruth, et alias feminas subsequentes composuit, 540.
    Benedicimus  Deum, eius facta laudamus; cum ille benedicit, nos sanctificat, 400. Qui Deum benedicant, 225, 347. Benedicens benedicit, qui iugi benedictione sanctificat, 453. Benedicunt mali in prosperis, boni etiam in aduersis, 163. Mali in ore, non in corde benedicunt, 163. Quomodo possumus esse benedicti, 457.
    Benedictio que sit firma et uera, 446. Benedictio Domini nos semper augmentat, 218. Consuetudo inter Hebreos benedicendi, 446. u. Episcopus.
    Beneficia donata intellectus et memoria commendant, 361. Beneficium nullus fidelium obliuiscitur, 412. Cur beneficiis  a Deo collatis bene utendum, 363. Ille nunquam desinit laudare Deum, qui collata beneficia non obliuiscitur, 343.
    Beniamin filius dextere; 275.
    Bethel quid significet, 511.
    Betius librum Perihermenias exposuit, 568.
    Bonarum rerum nulla satietas, 408. Quando boni sunt homines, 439. Cur boni malis semper opprobrio sint, 228. Non solum abstinendum a malis, sed bonum est peragendum, si uolumus gloriam adipisci, 112. u. Anima, Mali, Perfectus, Sanctus, uirtus.
    Brachium quid significet, 42, 146, 300.

C
    Calix unde dictus, 44, 53.
    Calumnia dicitur capitis alumna, et quid sit, 420.
    Calumniator, quid sit, 241.
    Campi unde dicti, 452.
    Cantare quid sit, 71. Quid sit cantare, exsultare, psallere, 327. Quid sit canticum, 5, 21. Quid sit canticum nouum, 135, 499. Quando Deo accepta est uox canentium, 337. u. Psallere, Psalmus.
    Cantica canticorum. Cur liber uocetur, 505. Nihil in se habet quod iuxta litteram intelligi possit, 531. Eum commentatus est Origenes, 542. Epiphanius, 542. S. Ambrosius in libro III Patriarcharum multa de Cantico canticorum explanat, 542.
    Caput a capiendo dictum, 379. Quid per caput debeat accipi, 33.
    Carcer unde dictus, 479. Duplici modo carcerem intellexerunt maiores, 479.
    Carmelus interpretatur scientia circumcisionis, 528.
    Caro unde dicta, 268. Caro pluribus eget quam anima, 206. Cur caro nostra filia Babylonis dicatur, 465. Carnis desideria laquei sunt, 478. Carnis uitia sunt terrena delicta, 417. Hic uere non uiuitur ubi carnis fragilitate peccatur, 416. In stercore uoluitur, cui uitia carnis dominantur, 385. u. uitium. In myrrha carnis mortificatio, in thure uero orationum deuotio accipitur, 516. Caro nostra turturi comparatur, 285.
    Cassiani liber de Institutione monachorum sedulo legendus, 555. A beato Prospero culpatus, 555. Eum uictor Martyritanus purgauit, ibid.
    Cassiodorus omnem Scripturam cum priscis codicibus contulit, 538. Octateuchi textum in compendium redegit, 540. Libris Regum titulos predixit Cassiodorus, 540. Auctor est librorum de Anima et uariarum, 490. Cur librum Institutionis diuinarum litterarum confecerit, 537. Librum de Diuisione composuit, 576. Et gemina commenta in artes Donati, 559. In diuersas orbis partes direxerat ad libros conquirendos, 544. Cassiodori ad Christum oratio deuotissima, 639. u. Hereticus.
    Castra a castitate dicta, 267.
    Categorie Aristotelis sunt decem, 568. Cur intente legende, 568. Instrumenta categoriarum sunt tria, scilicet equiuoca, uniuoca, denominatiua, 568.
    Catharistarum error, 84.
    Cathedra quid sit, 12.
    Catuli unde dicti, 351.
    Causa a casu dicta, 246. Causarum partes status dicuntur, et eorum diuisiones, 580. u. Rhetorica.
    Cedar interpretatur tenebre, 430, 506.
    Ceruix pro superbia ponitur, 446.
    Chalcedonensis concilii codex encyclicus ab Epiphanio Scholastico translatus, 545.
    Chanaan interpretatur humilis, 355. Et mala humiliatio, 459.
    Charitas uera in quo consistat, 47. Lex Christi caritas, 447. Latum mandatum est caritas, 412. Cur, 514. Semite iustitie sunt duo precepta caritatis, 79. Dilectio Dei et proximi uie sunt Domini, 61. Charitas in summo uirtutum collocata, 429. Malitia generalitatem criminum amplectitur, sicut caritas uirtutum, 318. Christus oblectatur inter uirtutes sanctorum, et precipue inter fidem et caritatem, 511. Charitas cuncta commendat, 425. Tormentis omnibus fortior, 426. Feruor caritatis tranquillus est, 132. Igne caritatis beata conscientia examinatur, 216. Charitatis et unitatis uirtus, 437. Per caritatem sancti fiunt unum, 432. Nihil sic terret malignos spiritus quomodo caritas, 525. Post carnis continentiam succedit uera caritas, 519. Qui Deum supra cuncta diligunt, ei sub letitia seruiunt, 331. Quis diligat Deum, 58. Qui Deum ex toto corde diligit, locum uitiis non relinquit, 456.
    Quando iusti gratis amant Deum, et impii gratis exsecrantur, 373. u. Deus, Dilectio. Quando proximum sicut nosipsos diligimus, 456. Charitatis fraterne laus, 456. Impigre debemus facere omne quod potest alteri subuenire, 383. Sanctorum consuetudo est sic dolere calamitates alienas ut proprias, 337. uir sanctus non in ira corripit; sed  per dilectionem, 477. Dilectio inimicorum, u. Inimicus. Charitas et misericordia quasi sunt ale Patris, 56. Charitas clauus dicitur, 417. Per uinum feruor caritatis intelligitur, 531. Charitas uernali pluuie comparatur, 47. Per carbones orationes caritatis igne succense intelliguntur, 430.
    Cherubin quomodo interpretandum, 271, 329.
    Chorus quid sit, 501.
    Chrismatis sacri unctione frons Christianorum signatur, 467. Exhilaratur facies in oleo, cum regali chrisma conficitur, 350.
    Christi nomen preclarum, 242. Nominis Christi est saluare fideliter postulantes, 482. De Saluatore Domino quid credendum, 68, 194. Christo credere salus est et gloria, 204. Christus notus diuinitate solis fidelibus, corpore tantum infidelibus, 261. Christus quomodo uenit a Patre, et discessit a mundo, 195. Ad aduentum Domini terra mota est, 59. Per dies plenos primus Christi aduentus intelligitur, 246. ueteres fuerunt dies ante Christi aduentum, 133. Quot bona per Christi aduentum euenerint, 315. Christi aduentu mundi uulnera curata, 214. Genus humanum per aduentum Domini sanatum, 212. Christus uenit ad nos, ut nos ad eum redeamus, 234. Mysterium incarnationis explicatur, 36. In ipsa incarnationis origine diuinitas humanitati iuncta est, 73. Diuinitas sine confusione humanitatem assumpsit, 19. Deus humanatus, 37. Terribilia sunt Dei opera, maxime in uniendo sibi naturam humanam, 214. Incarnationis excellentia, 75, 109. Magnificentia Domini est incarnatio, 34. Beneficio sancte incarnationis nichil prestantius, 278. Tempus beneplaciti tempus incarnationis, 228. Per consilium Domini incarnatio potest intelligi, 108. Tenebris comparatur, 59. Christus susceptor noster factus est per incarnationis arcanum, 416. Dominus prospexit nobis, dum humanitatem nostram assumpsit, 340. Deus humanam naturam, quam liberare predestinauerat, incarnatione euexit, 294. Christus quasi post parietem stetit, cum carnem nostram suscepit, 510. Christi susceptio carnis nostra probatur hereditas, 355. Christus ueniens in mundum quosdam saltus dedit, 510. ueniente Christo obscuritas diuini uerbi patuit, 60. Natiuitas temporalis Christi, 35. Quid in ea euenerit, 159. Cur Christus de utero matris se dicat abstractum, 73. Sine matre in celo, sine patre in terta, 281. Misericordia Domini est quod de Maria uirgine natus est, 260. Nati itas temporalis Christi potest uisitatio appellari, 35. Quare in ea letandum, 396. Christus perfidis apparuit, sed non datus. 288. In Christo una est tantum persona, 17. Que persona Christi, 20, 52. Una eademque Dei hominisque persona, 32. In Christo due sunt nature, sed una persona, 32, 52, 69, 71, 208. Perfectam hominis naturam assumpsit, quod est contra Apollinaristas, 290. Due sunt nature in Christo perfecte et inconfuse, 19, 57, 310. Id probatur contra Arianos, 473. In eo sunt due substantie, 16. Ipsarumque operationes exprimuntur, 289. In Christo due operationes diuinitatis et humanitatis, 523. Christus Deus et homo contra Arianos, 140. Deus deorum est, 164. Deus ueritatis dicitur, 98. Deus uirtutum, 286. Dominus uirtutum est, 156. Et Filius Dauid et Dominus dicitur, 377. Altissimus iure dicitur, 215. Cur non homo dicatur, 73. Solus Christus per naturam Filius Dei, sancti uero per gratiam, 299. Finis noster est ad quem omnia referenda, 182. Christus eternus, 243. Non est Deus recens, sed Patri ceternus, 279. Quidquid Christus in tempore accepit, secundum hominem illud acquisiuit, 18. Diuinitas eius nichil accepit unde cresceret, 442. Christo creatura omnis subiecta est, 35. In uirtute sua et in eternum dominatur, 215. Christus Rex omnipotens, 319. Rex in eternum, 207. Quare Rex glorie dicatur, 82. Christus in hoc mundo Rex specialiter ingressus est. 223. Rex a Patre constitutus, 17. Cur Rex, 251. uere Salomon, id est pacificus, 239. Unctus Christus Regem significat et Sacerdotem, 152. Christus Rex, Propheta, et Pontifex, 455. Christus uere Sacerdos, 379. Christus Sacerdos et hostia, 211. Christi anima a peccato originali excepta, 633. Spiritus sanctus in Christo permansit, 3. Christus peccatum nullum habuit, 32. Humanitas Christi nullam labem admisit, 523. Prima gloria Christi fuit, ingredi tabernaculum sine macula, 51. uiam immaculatam solus ambulauit, 62. Christi uia, sola bona est, nostra uero mala, 122. Christus solus per se immaculatus, alii per gratiam, 398. Christi corpus templum sanctum est, 26. Quomodo caro Christi uiuificatrix, adorabilis et salutifera, 111. Caro adorabilis, 59. Corpus Domini quedam est Deitatis uestis, 152. Christus quomodo minoratus sit 35. Quando Christus locutus est, 136. Cur puer Dominus Christus dicatur, 229. Christus pulcher et decorus dicitur, et quare, 508. An forma decorus fuerit, 150. Christus omnibus electis speciosior, 524. Christi imperfectum quid sit, 471. Christus pupillus, egenus et pauper uocatur, tametsi uniuersi Rector et Dominus, 281. Christus simul diues et pauper, 161. Quare dicitur egenus et pauper, 138, 231.  De suo diues, propter nos pauper factus, 50. Mendicus de nostro, diues de suo, 374. Que sit eius abundantia, 96. Christus seruus Domini dicitur, 118. Cur, 291. Secundum humanitatem dicit se seruum Dei, 100. Cur se uermem nominet, 73. Humilitas humanitatis Christi exprimitur, 32. Eam docuit uerbis et exemplis, 639. Humilitas Christi decorem et fortitudinem habuit, 314. Monstrauit et humilitatis uiam, et patientie disciplinam, 463. Christi mansuetudo, 141. Actus uite Christi exempla sunt, 190. Omnis operatio illius ad spem et desiderium supernorum excitat, 523. Christus duras hominum uias ambulauit, 55. Cur lacrymas fuderit, 466. Quomodo cilicium induerit, 116. Quando ieiunauerit, et quo ieiunio, 116. Quando egrotauerit, 96. Cur diaboli tentationem sustinuerit, 195. Christus quomodo legem med tabatur, 13. Orat Patrem ex parte humanitatis assumpte, 97. Rogat ut homo, prestat ut Deus, 376. Puritas orationis Christi, 20. Quid petierit, 91. Cur petat a Patre que sibi propria sunt, 473. Cur Christus mirabilis in oculis fidelium, et non Iudeorum, 396. Quare Christus fecerit miracula, 92. Melius predicatione quam miraculis salutem operatus est, 251. Pagani Deum pati posse non crediderunt, 21. Passio Christi gentis Iudaice fabula fuit, 228. Quod iudicium a Iudeis pertulerit, 117. Candidus est uirginitate, rubicundus passione, 522. Quare dixerit: Respice in causam meam, et non in penam, 117. Qua siti Christus sitierit, 230. Christus se conturbatum dicit, nusquam desperasse, 99. Christus solus mori desiderauit, 69. Sola mors Christi libera, quia uoluntaria, 296. Cur Christus crucis mortem potius elegerit, 75. Exitus mortis Christi illi singularis fuit, 223. Cur inscriptio tituli in passione non fuit deleta, 186. In passione Christi Diuinitas non abfuit, 72. Mors Domini describitur, 190. Christus quasi in solio confitentem latronem absoluit, 75. Mors Saluatoris sessio uocatur, 469. Dies belli dicitur, 475. Lectus eius est consummatio beatissime passionis, 451. Totus orbis luxit Christi exitium, 96. Crucis Christi commendatio, 23. u. Crux. Dignum est ut publice laudetur, qui pati pro omnium salute dignatus est, 392. Quenam instrumenta passionis Christi Ierosolymis asseruentur, 295. Christi passionis fructus, 371. Utilitas, 377. Famulos Dei in afflictionibus confortat, 140. In Christo crucifixo omnes crucifixi, 186. Christus pro salute generalitatis se obtulit, 52. Cansam omnium suam fecit, 77. Se sacrificium pro omnibus obtulit, 174. Cur, 463. Eius passio est sacrificium iustitie, 174. Humanum genus uinctum liberauit, 229. Sanguis Christi totius mundi peccata redemit, 448. Purificat, non cruentat, ibid. Per Christum pena facta est eterna requies, mors salutis introitus, 639. Improperium sustinuit, ut nos patientie sue exemplo instrueret, 229. Christus quomodo dicatur in puluerem deductus, 74. Quo sensu dictus descendisse in corruptionem, 54. Quare Christus non descendit in corruptionem, 97. Anima Christi ab inferis abstracta est, 96. Ab inferno liberauit animam suam, 163. Quando anima eius de necessitatibus liberata, 99. A Christo mors quomodo uicta, 20, 183. Necesse fuit mortem perire, cuius regnum uita peruasit, 222. Quando caro Christi refloruit, 92. Resurgentis gloria retributio fuit passionis, 480. Morte Christi mundus saluandus, ipse uero resurrectione, 290. Christus Deus a resurrectione probatur, 371. Cur super occasum ascenderit a mortuis resurgendo, 220. Resurrectio Domini dormitioni comparatur, 140. Per resurrectionem uirtus diuina declarata, et spes credentium firmata, 293. Christianorum est spes, 96, 149. Iustorum corda firmauit, 480. Resurgente Domino spem resurrectionis membra perceperunt, 310. Christi ascensio apostolis et toti Ecclesie utilis erat, 534. Que merces humanitati Christi reddita, 442. Christus quando gloria et honore coronatus, 35. Christi laus totius Trinitatis est honor, 321. Sapientia Dei Christus, 351. Scientia Patris per eum mirabilis facta est, 469. Pax Dei est, 288. Dextera Excelsi est, 261. Gloria Christi, maiestas est Patris, 97. Christus idcirco dextera, brachium, salutare, et iustitia Patris, quia illi consubstantialis, 327. Misericordia Patris Christus est, 288. uirtus Patris, 244. Manus Patris, 485. Anima eius, framea est Patris, 57. Salus a Christo solo, 31. Solus tribuit salutem, 490. Spes salutis nostre Christus Dominus, 380. Cur Christus Saluator dicatur, 273. Conuenit nomini Saluatoris periclitantes saluare, 361. Per Christum omnia pacificata, 534. Christus misericordia peccatorum, et uita fidelium, 404. Cur Christus misericordia uocetur, 160, 307. Christus noster Ecclesiastes, 542. In eo fons est benedictionis, 152. Fons est aquarum, 142. Ex eo aqua perennis prodit, 265. Christus, uia, dux et iter, 19. Mundus non habet uiam nisi Dominum Saluatorem, 206. Christus certa uia ad Patrem uenientium, 398. uia ueritatis est, 218. uia testimoniorum est, 400. Dux itineris nostri, 222. Quando dux noster ueraciter est, 98. Nullus nisi per eum in regnum celorum intrauit, 531. Per Christi primum aduentum diabolus religatus, homo est absolutus, 64. De humilitate  Christi superbia diaboli uicta, 424. Quando cum Christo sumus nullas diaboli insidias formidamus, 235. Christus in nobis diabolum uincit, 311. u. Diabolus. Christus cur in Ecclesiam descenderit, et ad eam ascenderit, 529. Laus coniugii Christi et Ecclesie, 154. Christus est fundamentum et culmen Ecclesie, 158. Populus Dei unum corpus est Christi, 436. Pro membris suis Christus insipientiam habere dicitur, 227. Cur Christus modo in membris suis plenissime non regnet, 492. Christus dicitur pati, que membra sustinent, 137. Christus mala mundi dicit sua, 296. Hereditas Christi electi sunt, 92. Quomodo Christus electos comedat, 520. Quando Christus nos suos esse diiudicat, 297. Qui proprie Christo subiiciantur, 36. Si Christi recordemur, et ipse nostri recordabitur, 532. u. Ecclesia. Respectus Christi nostrum est presidium, 137. Nos conuertit, 85. Peccatores a prauitatibus concidit, 301. Omne malum cito dissoluitur, si in Christo fortiter allidatur, 466. Iustis Christus est pax, infidelibus scandalum, 288. Gaudium Christi salus humani generis, 514. Dextera bonorum est Christus, 469. Christus fortitudo capitis nostri, 200. Christus quando panis noster de terra producitur, 349. Panis celi et angelorum dicitur, 266. Quomodo angelos et homines pascat, ibid. u. Eucaristia. Christus quando proximus, quando elongatur, 510. Dulcissimus somnus est Christum querere, 512. Cur ad tempus declinet cum queritur, 524. Querere animam Christi in bonam et in malam partem dicitur, 114. Ille odit pacem, qui non amat Christum, 430. Inimici Christi super eum delectati sunt, 95. Christus Ade semper opponitur, 161. Christi et Ade comparatio, 14. u. Adam. Christus per Dauidem intelligendus, 16. Per diadema caro a Christo assumpta intelligitur, 514. Per saccum corpus eius significatur, 97. Canticum nouum Incarnationem Domini significat, 106. Femur idem, 151. Pro octaua secundus Domini aduentus significatur, 27. Per myrrham passio Christi designatur, 507. Per nardum, 518. Per citharam, 191. Per purpureum colorem, 529. Per ascensum purpureum, 514. Per fragmen mali punici, 515. Extensio manuum Moysis figura illius fuit, 457. Dedicatio resurrectionem Domini significat, 95. Et liberatio Dauidis, 19. Per capreas Christus et doctores Ecclesie intelliguntur, 528. Per genas Sponsi Christi pietas uel seueritas, 523. Christus quare giganti comparatur, 65. Et capreis, et hinnulo ceruorum, 510, 511. Ligno fructifero, 13. Sapientia eius torrenti, 120. Eius corpus psalterio, 161. Et terre, 75. uirtus eius teste, 74. Christus et diabolus leoni sub diuerso respectu comparantur, 31. Christus sol 351. uerus dies perfidis ignotus, 265. Canticum nouum dicitur, 485, Cur sit aceruus testimonii, 525, et Spiritualis petra, 358. Cur lapis angularis dicatur, 396. Foramina petre sunt uulnera eius, 511. Ille solus est mons, qui Patri complacuit, 222. Cur flos campi, et non ruris uocetur, 508. Sagitte acute uerba sunt Christi, et quare, 151. Christus fortis manu dicitur, 91. Quid sit sedes sancta Christi, 158. Christi oculi sunt dona sancti Spiritus, uel Ecclesie doctores, 523. Eius labia sunt duo Testamenta, 53. Per ubera eius dulcedo Euangelii intelligitur, 505. Brachia eius sunt prophete et apostoli, 62. Pedes eius sunt apostoli, 75. Corona eius discipulorum conuentum significat, 69. Umbra eius est protectio Diuinitatis, 509. Commutatio Christi est ueterem hominem in regenerationis gratiam euocare, 305. Qui Christi olim dicebantur, 64, 92. u. Lex, Synagoga.
    Christiani, de Christo dicti, 68, 243. Patriarche erant in spiritu Christiani, et Christi uocabantur, 355. Generatio uentura uocantur Christiani, 78. Religio Christi per totum mundum dilatata, 34. Christiani omnem terram replent, 351. Christianum esse in orbe Romano nunc gloria est, 200. Populus Christianus hereditas Domini, 284. Est hereditas acquisitionis, 108. u. Ecclesia. Christiani ueri quinam, 333. Institutio Christiani in duobus consistit, ut declinet a malo, et faciat bonum, 125. In petra, id est Christo omnis edificatur Christianus, 201. Due res bonos efficiunt Christianos, 83. Duo solum expetunt Christiani, 396. Otiosum tempus habere non decet militem Christi, 490. Fideli Christiano semper est dies, 467. Locus Domini est pectus Christiani, et atria Ecclesie catholice, 451. Duobus modis Christianis dicitur surgere, 68. Quidquid Christianus hic patitur, beatitudinis cogitatione reficitur, 49. Maxima Christianorum afflictio, 142. Christianus oppressus fructum tunc reddit, 186. u. Afflictio, Persecutio, Tribulatio. Christiani qua letitia fruantur, 23. Que bona Christianis Deus promiserit, 146. Christianus populus quare per Iacob accipitur, 327. Subreptio benedictionis Iacob fuit figura benedictionis populi Christiani, 69. Filii Core Christiani dicuntur, 141, 285. Oues populum Christianum significant, 36. Famuli Christi ouibus comparati, 149. Aque maris populum significant Christianum, 107. Christiani uue pedibus conculcate comparantur, 187.
    Chrysostomus , in Actus Apost. commenta edidit,  que iussit transferri Cassiodorus, 544. Omnes sancti Pauli Epistolas Attico sermone exposuit, 544. Epistolam ad Hebreos Attico sermone tractauit, quam Mutianus in Latinum transtulit, 543.
    Chusi, quid interpretetur, 30.
    Cicatrix, unde dicatur, 129.
    Cicero, duos libros de Rhetorica composuit, quos M. uictorinus commentatus est, 565.
    Cilicium, quid sit, et ad quid referatur, 115.
    Circulus, quid sit, 325, 589. Quid diametrus circulus, 589. Quid semicirculus, 389.
    Circumstantias in duo partitur Cicero, 581.
    Cithara, quid sit, 4, 501, 506. Per citharam uirtutes morales accipiuntur, 493.
    Ciuitates due, in hoc mundo sunt, una Domini, altera diaboli, 464. u. Diabolus, Ecclesia.
    Clemens Alexandrinus, quasdam Epistolas canonicas exposuit, 543.
    Clibanus, quid sit, 70.
    Climata, septem munerantur, et quid sint, 591.
    Celum unde dictum, 388. Quidam putauerunt celum esse animal, 497. Est in illis celum, qui se celesti conuersatione tractant, 411. Quis in celum ponat os suum, 245. Celum quid significet, 17, 44, 494.
    Cogitationes, unde dicte, 138, 490, 628. Cogitationes nostre pedes uocantur, 431. Solus Deus secreta cogitationum cognoscit, 32. Domus nostra dicitur propria cogitatio, cuius parietes duo sunt Testamenta, 444. Male cogitationes in ima terre uerguntur, 207. Duplex malum est nequitiam cogitare, eamque palam proferre, 245. u. Cor.
    Collaudatio, quid sit, 106, 392.
    Collectio, quid, 564.
    Columba, unde dicta, 183.
    Commune inter et epicenon que sit differentia, 596.
    Comparatio, quid, 564.
    Comparatiuus duas tantum formas habet, 595. Gradus comparationis tribus casibus seruit, 595.
    Complacere, quid sit, 86.
    Compunctionis lacrymas profundimus, quando peccatorum nostrorum recordatione mordemur, 421. Dominus nescit differre, quem compuncto corde sibi senserit supplicare, 429.
    Computi augmentum quid, 591. Quid ablatio computi, 591.
    Concilia, uniuersalia fidem solidant, 545. Patres et concilia non contraria, sed diuersa dixerunt, 546.
    Conclusio, quid sit, 30, 565, 566, 571. Conclusio duplicem habet rationem, 562.
    Concubine, quosnam designent, 562.
    Concupiscentia, quid sit, 42. uid. Fides.
    Confidentia, in Deum iam premium est, 19. Cur in homine non confidendum, 394.
    Confirmare, quid sit, 123.
    Confirmatio, quid, 565.
    Confiteri, quid sit, 254. Confessio quasi confatio dicitur, 331. Duobus modis confitemur, 311. Due sunt confessiones, una laudis, altera penitentie, 117, 218, 319, 331. Pia confessio initium sumit a Domino, 233. Post ueram fidem sancta debet uenire confessio, 391. Qui uere nouerunt Deum, ad humilem confessionem descendunt, 104. Peccata sua confitens dat gloriam Deo, 188. Maior gloria Dei est confitenti parcere, quam uiuenti sine offensione prestare, 359. Infirmitatis confessio Dei misericordiam mouet, 28. Confessio infirmitatis munera diuina consequitur, 317. Deo reuelare culpam remedium est, confiteri securitas, 248. Frequentata Deo confessio salutem parturit, 254. Confessio delictorum propitium sibi iudicem reddit, 273. Peccata confessi uentura iudicia nequeunt formidare, 218. Deus solus iudex est, qui tribuit ueniam confitenti, 475. Confessio peccatorum inutilis post mortem, 29. u. Baptismus.
    Confundi, quid sit, 114, 233. Duplex confusio, 381. In isto seculo si confundimur, emendamur, 293. Quando hic prospere confundimur, 235. Qui ferant confusionem suam, 138.
    Coniectura, simplex quid sit, 564.
    Coniunctio, quid, 559.
    Conscientia, munda aula est Spiritus sancti, 93. Bone conscientie metus grauior post ueniam errare, 131.
    Considerare, quid sit, 126.
    Consilium, quid sit, 71. Consilium unde dicatur, 15, 187. Quid spiritus consilii, 94. Scelus grauius est, quod consilio geritur plurimorum, 100.
    Constantini in conuersione Ecclesia est mirabiliter glorificata, 517.
    Consuetudines uitiose cur porte enee, 367. Consuetudo perditorum hominum, 56.
    Consummatio, est uirtutum omnium completiua perfectio,  412. Consummare et perfectionem significat et defectum, 411.
    Contemplatio Dei spiritualium substantiarum cibus est, 166.
    Conterere nosmetipsos debemus si restaurari uolumus, 493.
    Continens homo rex uocatur, 108. u. Charitas, Ecclesiastici ordines.
    Contradictio, quid sit, 568.
    Controuersia, ex Cicerone triplex est, 564.
    Conuerti, in ista uita fas est, 104. Deus quolibet tempore nostram conuersionem exspectat, 188. Anima hominis uere conuersi aranee comparatur, 134.
    Cor, non cerebrum, sapientie sedes, 248. Locus cordis inter ubera, 507. Cor uocem habet, quam audit Diuinitas, 89. Cor nostrum sub lingua nostra est, 217. Cor pro mente ponitur, 350. Per cor mentis arcanum intelligitur, 466. Cor ad intelligentiam refertur, 174, 285. Quid per duplex, quid per unum cor significetur? 45. Proprium est Dei corda nostra discutere, 32. Recti corde diuine regule coniuncti, 317. Corda nostra, non pecudum membra Deo immolanda, 174. Si cogitamus Deum in corde, ibi inuenimus illum, 110. Quis ante Deum cor suum effundat, 204. Quando aperimus corda nostra Christo, 521. Cor altum est quando celestia cogitat, et terrena deuitat, 209.
    Core, interpretatur Caluaria, 141. Core caluitium, uel caluum interpretatur, 285.
    Corporis uita quid sit, 629. De diuersis partibus corporis, et de earum dispositione, 634. Omnia membra corpori necessaria, 633. Desiderium corporale cito fastiditur acceptum, 363. Reges uocantur, qui corpus suum regunt, 258.
    Cosmographie utilitas, 553. Et qui de ea scripserint, ibid.
    Creare, quid sit, 172. Que sit differentia inter facere et creare, 497. Creare aliquando reuocare significat, 172. Cur Deus omnes creaturas singulari moderatione distinxerit? 558. Creator sub mensura non est, 46. Soli Creatori conuenit esse in idipsum, 433. u. Deus.
    Credibilium tria sunt genera, 562. u. Fides.
    Crux, lignum uite dicitur, 13. Lignum paradisi et crucis confertur, 323. Hostis antiquus crucis signo destruitur, 484. Crux Christi ad salutem credentibus concessa, 481 Quomodo crux Domini orbem terre prauum atque distortum correxerit, 323. Crux Christi adoranda, 452. Per palmam arbor dominice crucis exprimitur, 529. Cur signum crucis carbo desolatorius dicatur, 430. Arbor malus crucem Domini significat, sub qua suscitata est Synagoga, 532. u. Christus. Crucis signum, fidei Christiane signum, 63. In crucis impressione lumen est uultus Dei, 23. Splendor Domini super nos est, quando crucis eius impressione decoramur, 308. Que peccata oratione sancta et crucis signaculo superantur, 398.
    Crystallum, quid sit, 495.
    Cubile, unde dicatur, 22. 119.
    Cura peruigiles sensus reddit, 260.
    Custodire, quid sit, 127.
    Cymbalum, quid sit, 502.
    Cyprus, quid sit, et quomodo eius unguentum conficiatur, 518.

D
    Demon. u. Diabolus.
    Damasus, interpretatur sanguinis potus, uel sanguinis oculus, 528.
    Damnatorum pena describitur, 637. Penarum damnatorum pro meritorum qualitate diuersitas, 637. Pena damnatorum eterna, 312. Damnati Deum nunquam uisuri sunt, 277. Ipsis quies ab operibus malis, sed non a supplicio, 258. Nunquam ad gratiam Dei uenturi sunt, 219. Cur ante oculos Domini, non permanebunt, 25. Ira damnatorum iusta, sed non proficua, 384. Damnatio iusta nocentium, honor regis est, 529. u. Infernus.
    Danielis liber apud Hebreos inter agiographa annumeratur, 541.
    Dauid, quid significet, 16, 113, 144. Quomodo sanctus Dauid prophetiam acceperit, 3. Dauid bis unctus fuit, 88. Humilitas Dauid commendatur, 169. Peccatum eius mundo profuit, 169. Illius penitentia, 169, 175. Eximia patientia erga persecutores, 31. Quomodo dilexerit inimicum, 31. Cur se oliue comparet, 178. Bellum Dauidis cum Goliath fuit figura certaminis Christi cum diabolo, 483. Semen Dauid Dominum significat Saluatorem, 64. Bersabee Ecclesie, Dauid Christi figuram portauit, 169.
    Decidere, quid sit, 26.
    Defectus, multipliciter accipitur, 410.
    Deficere, quid sit, 99.
    Definitio, quid sit, 570. Unde oriatur definitio, 12. Que sit differentia inter definitionem et descriptionem, 574. Quid sit definitio substantialis, 18. Quid definitio legalis,  564. Definitionum quindecim species sunt, et singularum exempla referuntur, 570, 622, 623.
    Delicie celestes describuntur, 220. u. Spiritualis.
    Delictum, leuius est quam peccatum, 83. u. Caro, Iniustitia.
    Dentes, unde dicti, 21.
    Deprecatio, quid sit, 29, 134, 201, 564, u. Oratio.
    Derisus, quid sit, 148.
    Desideriis celestibus quo magis anima afficitur, eo amplius terrenis emoritur, 521. uiuimus dum impia desideria moriuntur, et e contra, 463. Cur sanctum desiderium uirgule fumi comparatum, 513. u. Caro.
    Desidia, Domino odiosa, 556.
    Detractores, sunt maximi peccatores, 168.
    Deum a timore maiores nostri appellauere, 72. Deus lingua Greca dicitur timor, 164. Decem Dei nomina apud Hebreos, 353. Cur Deus nomen terribile, 315. Quare magnum, terribile et sanctum, 329. Nomen Dei ubique creditur adorandum, 160. Deus quomodo a quibusdam definiatur, 18. uera Dei definitio est, finem non habere in perfectionibus, 487. Deus non potest per genus et differentias definiri, 17. Deo proprie conuenit esse, 261. Sum proprium Diuinitatis est uerbum, et quare, 165. Deus uiuit beatitudine singulari, 242. In eo una uirtus et indiscreta maiestas, 45. Solus per essentiam misericors, et miserator, et patiens, 344. Omnes uirtutes substantiales in Deo sunt, 424. Lumen et fons apud homines contraria sunt, apud Deum uero unum, 120. Deus solus est, 342. Solus Deus magnus, 291. Quando benedictus dicatur, 64. Quare longanimis dicatur, 33. Quare fortis dicatur, 33. Diuinitati fragilitas non imputetur, 290. Deus proprie est, quia nec habet preteritum, nec futurum, 306. Ante Diuinitatem omne presens est preteritum et futurum, 450. Deus ubique totus et presens, 557. Ubique totus, 155. Ubique plenus, ubique totus, 423. Nulla loci determinatione concluditur, 281. Deum ante conspectum suum proponit, qui ubique presentem credit, 181. Deus omnia circuit et penetrat, 60. Ubique totus bonis presens, et malis absens, 439. Deus ineffabilis, 359. Per humanam sapientiam cognosci non potuit, 512. Incomprehensibiles sunt uie Domini, 84. Actus Dei ex parte aliqua possunt notitia nostra comprehendi, substantia uero eius nunquam, 1491. De Deo potest dici quod non est, non potest comprehendi quod est, 480. Qui sint scientes Dominum, 120. Ubi Deus uideatur, 225. Quomodo omnes creature Deum confiteantur, 488. Omnia opera Dei humanis sensibus profunda noscuntur, 312. Deus quomodo dicitur uidere, 17. Intellectus Domini omnia complexus est, 462. Cur Deus nichil possit obliuisci, 260. Nihil nouum contra prescientiam Dei euenit, 364. Deus non nos probando, sed presciendo cognoscit, 216. Facta nostra et cogitationes, etiam antequam existamus, agnoscit, 469. Per prescientiam nos discernit, et quomodo, 281. Deus quomodo angelis et beatis hominibus loquatur, 346. Deo hoc est uelle, quod facere, 489. Iussio Domini non dilatat tempus, quia uoluntas eius effectus est, 257. Deo nichil impossibile, 227. Grauissimum peccatum dicere aliquid Deo esse impossibile, 265. Non est in Diuinitate nature potestatisque distantia, 28. Deus una uirtute non sensibus omnia peragit, 24. Deus incomprehensibili uirtute omnia operatur, que homines per sensus agunt, 447. Deus cuncta facit ad existentiam peruenire, 531. Rex a regendo dicitur, Deus a creando, 286. Quare omnia debeant a Deo commoueri, 107. Cuncta que creata sunt Creatoris aut permissioni aut imperio subiacent, 269. Tanta uirtus iussionis diuine est, ut cuncta ei obedire possint, etsi intelligere non possint, 301. Omnes creature Dei iussionibus obedire ostenduntur, 265. u. Creare. Deus quidquid promisit, perenniter mansurum est, 355. Diuinum sacramentum promissionis est securitas, 299. Iurare Dei est uentura promittere, 303. Iurat placidus et iratus, 320. Deux iudex equissimus, 255. Quare iustus dicatur, 33. Iustitia hominum temporalis est, Dei uero eterna, 422. Quod Dominus iudicat, uidet, 55. Potestas Domini semper aut miseretur, aut iudicat, 332. Ad gloriam Dei pertinet, siue dum parcit, siue dum iudicat, 387. Qui Deum credit ultorem, rem malam ante oculos cordis sui non proponit, 333. Quare Dauid dixerit: Laudabo iustitiam tuam, non uero pietatem tuam, 174. Deus quomodo in hoc mundo diligat misericordiam et iudicium, 107. Misericordie Domini eterna stabilitate consistunt, 298. Quomodo Deus misericors et miserator, 488. Omnia Dei erga nos beneficia in misericordia comprehensa, 198. Sine misericordia Domini subsistere non ualemus, 461. Quanta sit explicari non potest, 169. Cuncta peccata superat, 364. Debilibus est patrona, 229. Miseretur cum suam respicit creaturam, damnat autem cum nostras operas intuetur, 468. Quando deprecationem non amouet, misericordiam suam concedit, 217. Miseretur ut pater, sed quibus pater est, 344. Dominus pater noster, et mater est, et quare, 90. Magis ad misericordiam  quam ad iram pronus, 260. Quibus adiutor sit, 491. Misericordia Domini celo uarie influenti confertur, 344. Misericordia Domini fluuio comparata, 212. u. Gratia, Misericordia. Deus quibus sit dulcis, 101, 488. Quantum nobis dulcescit, tanto illi efficimur cariores, 353. Impiis est tenebrosus, religiosis benignus, 324. Cornu salutis uocatur, 58. Cur mirabilia Domini a tenebrosis mentibus non uideantur, 297. Quando Deus docet bonitatem, quando disciplinam et quando scientiam, 408. Quando Dominus memor sit hominis, 35. Cuius hominis Deus sit pars, 248. Cur portio piorum Deus dicatur, 407. Dei uultus premiorum omnium munus est, 475. Conspectus Domini auxilium est, 39. Beneficium est, 44. Respicere Dei, est eius non spernere, 340. Quos placatus attenderit corrigit, 251. Aspicit iratus et propitius, 420. u. Beatitudo. Deus multis modis legitur habitare, 435. In illo habitat, a quo probatur intelligi, 257. Gloriosum efficit, quidquid inhabitat, 87. Quando in nobis est semper salui manemus, 437. Omnia tolerabilia fiunt, cum ille in sanctis habitat, 438. Deo adherere quid sit, 207. Quis dicatur Deo astare, 25. Quid sit exspectare Dominum, 83. Qui Deo derelinquitur, nulla utilitate fraudatur, 42. Cum diligimus Dominum omnia in eo reperimus, 111. u. Charitas. Dei ira quantum timenda, 29. Quomodo irasci dicatur, 33. Ira Domini duobus dicitur modis, 197. Solum metonymica est, 268, 284. uocatur retributio peccatorum, 17. Dominus excitatur ad uindictam malis actibus prouocatus, 27. Nec ira nec furore turbatur, 28. Quibus Dominus in eternum irascetur, quibus non, 344. Quid per Dei conuersionem postulatur, 28. Dei memoriale quid sit, 310. Quid per dexteram Domini, quid per sinistram intelligatur, 432. Digitus Dei quid dicatur, 35. Scapule sunt operationes eius mirabiles, 309. Per pedes stabilitas eterna significatur, 378. Quo sensu dicatur odorare, gustare, ambulare, 368. Quando Deum dormire dicimus, 149. Abscondita Dei et in malo et in bono possunt accipi, 57. uoluntas Creatoris scutum uocatur, 26. Deus medico comparatur, 493. Ceroplastis assimilatur, et in quo, 108. Deus omni tempore benedicendus, 141. Quomodo possit exaltari, 191. Exaltatus in gentibus, et in Iudeis exaltandus, 156. Preconia Dei nulla creatura sufficienter preualet complere, 351. Quomodo possit ab hominibus noua predicatione celebrari, 237. Loca argumentorum ex quibus Deus laudari potest, 487. Facta Domini narrare, laudasse est, 264. Qui Deo dat laudes se facit laudabilem, 225. Dum exaltamus Dominum, nosipsos exaltamus, 368. Gloriosum nobis esse debet, quando nomen Domini extollitur, 354. Quis uere Deum inuocet, 494. Contra Deum persona nulla debet recipi, 416. Fideles iniurias Deo illatas ferre non possunt, 273. Despectus propter nomen Dei apud eum magis honorabilis est, 287. Ad Dominum, siue in prosperis, siue in aduersis oculi semper eleuandi, 436. Quando fidelis Deum contuetur, 220. Deus ipsos regit, qui eum puro corde respiciunt, 275. Pupillus et uidua sunt, qui Dominum pura mente respiciunt, 492. Profunda cecitas est Deum ante oculos non habere, 40. Immensum crimen Dominum obliuisci, 168. Obliuisci Dominum quid sit, 39. Ad Dominum qua dispositione debemus accedere, 480. Quis eum uere requirat, 49. Omnibus se pie querentibus adest Dominus semper, 521. Recti corde sunt, qui Dominum sequuntur, 439. Quocunque tempore ad Deum uenitur, merito iuuentus nostra dicitur, 235. Deus quomodo dicatur recedere a nobis, 40. Quando ab eo longinqui efficiamur, 319. Qui ab eo deseritur, punitur et affligitur, 280. Quos spernit annichilat, 270. Dominum a se habere auersum malorum omnium extremum, 364.
    Diuina qui conspexit, facile humana despicit, 83. Diuinarum rerum nulla est satietas, 89.
    Dii abusiue homines et superne potestates uocantur, 281. Dii paganorum, dii alieni uocantur, quia alienata mente reperti, 280.
    Diabolus, est spiritus, et demones innumerabiles, 351. Opera diaboli nec pondere, nec mensura, nec numero continentur, 558. Nunquam diabolus ad gratiam reuocandus, 38. Toties punitur, quoties ab eo peccator subiugatus eripitur, 32. In iudicio humanis conspectibus damnatus apparebit, 394. Ante Incarnationem pene totum genus humanum tenebat captiuum. 115. Quando caput eius confractum, 252. Post Christi aduentum diabolus religatus, 334. u. Christus. Demones animarum sanguinem sitiunt, 528. Persequentes sunt diabolus cum ministris, 418. Impugnatores dicuntur, 114. In hoc seculo innumerabiles demonum insidie, 351. Artificium diaboli, 339. Impudentissimus est hostis, 334. uersutissimus est, 513. Iniquitas et diabolus nobis semper insidiantur, 557. Diabolus etiam per bona consueuit nocere, 513. Cur iuxta uiam laqueum abscondat, 479. Demones malis operibus semper insistunt, 322. Suggestiones diabolice statim reiiciende, 334. Quos diabolus acrius insequatur, 130. Sanctis maxime insidiatur,  513. Magis circa finem uite, 187. Demones in eos atrocius seuiunt, quos seducere non ualuerunt, 418. Cur semper fideles circumdent, 482. Quo tempore diabolus rapiat, 31. Quid in nos agat cum superior euaserit, 31. Diaboli esca terreni homines, non celestes, 352. Se persequitur, qui diabolum sequitur, 44. Diligere Dominum est odisse diabolum, qui malus dicitur, 326. Arma contra diabolum, que? 149. Plorando diabolus superatur, 342. Quando a diaboli potestate tollimur, 31. Quomodo illudatur ab angelis et fidelibus uiris, 352. Demones nichil agunt in homines nisi Dei permissione, 351. Nullus tentatur a diabolo sine permissione Domini, 352. Quare Deus permittat diabolum in seruos suos seuire, 381. Paulus petit nec auditur; diabolus autem exauditus est, 72. Diabolus princeps appellatur, 394. Cur, 425. Diabolus et ministri fortes uocantur, et quare, 195. Peccator et peccatores terre dicuntur, 334, 474. uia iniquitatis diabolus, 402. Et actus diabolicus, 473. Cur diabolus calumniator dictus, 240. Homo dicitur, 73, 187. Per hominem malum intelligitur, 474. Feneratori comparatus, 374. Miles appellatur, 156. Cur draco dicatur, 352. Feris comparatur, 76. uocatur aspis, basiliscus, leo et draco, 310. Olle comparatur, 371. Malleus est, 328. Umbra mortis est, 79. Diaboli ciuitas est Babylonia, 158. Ciuitates diaboli sunt populi infideles, 38.
    Dialectico, oratori, philosopho, sophiste disserendi omnis ratio subiecta est, 572. Aristoteles dialectice argumenta ad regulas quasdam perduxit, 366.
    Dicta priscorum laudare et predicare, gloriosum, 537.
    Didymus, Prouerbia exposuit, 541. Et septem Epistolas canonicas, 543. Laudatur, 542.
    Dies a diis suis pagani dixerunt, 13. Dies in singulari pro toto tempore uite frequenter ponitur, 125. Que sit differentia inter dies temporales et eternos, 260. Qui dies nostri dicendi, 389. Qui sint dies boni, 111. Dies iustos, nox terrenos homines significat, 252. Die letitia, nocte aduersitas declaratur, 295.
    Differentia, quid sit, 567.
    Digitus, multas habet significationes, 484. Cur decem digiti in manibus et pedibus, 634.
    Dilemma, quid sit, 470.
    Diligo, unde dictum sit, 58. Dilectio Christi fortis est ut mors, 533. Oleum peccatoris est dilectio simulata uerborum, 477. u. Amor, Charitas.
    Dionysius, canones ecclesiasticos composuit, 552. Dionysii Exigui commendatio, 552.
    Diplois, duplex est genus pallii, 376.
    Discendi duplex genus, 559.
    Discipline, nunquam opinionibus decepte fallunt, 584. Quis disciplinam odit, 167.
    Discordibus nulla benedictio prestatur, 455.
    Discrepantia Deus non amat, 493.
    Dispositio, quid, 563.
    Diues, unde dictus, 163. Actiones pauperum et diuitum conferuntur, 77. Pax peccatorum diuitum semper cum conscientia rixatur, 245. Quando elati sunt oculi diuitis euangelici, 449. Quando diuites terrarum egent et esuriunt, 111. uite finem timent, 162. Morientium diuitum pompa describitur, 162. Quare diuites non timendi, 163. Diuitie bone sunt et male, et quomodo, 205.
    Diuisionibus et subdiuisionibus utendum, 547.
    Doctorum duo sunt genera, 173. Quis diuinarum rerum doctus, 402. Doctores irreprehensibiles esse debent, 493. Doctissimorum uirorum occupationes, 550. Quando doctores saturantur, 197. Quando sunt ieiuni, 197. Oculi Ecclesie sunt, 528. Cur sint oculi Ecclesie, dentes, collum et duo ubera, 516. Sunt mamme Ecclesie, 517. Quando ubera sunt Ecclesie, quando botri, 530. Fugant demones, 508. u. Ecclesia. Doctores Ecclesie designantur per uigiles qui custodiunt ciuitatem, 522. Per sexaginta fortes, 513. Per oculos, 315. Per dentes, ibid. Per collum et turrem eburneam, 528. Per columnas, 514. Per muros ciuitatis, 522. Per ligna, 508. Ouibus tonsis et lotis comparantur, 515. Doctrine efficassimum genus, 14. Duo sunt efficacissima instrumenta doctrine, 125. Generatio quedam ex doctrina descendit, 442. Doctrina Christi panis uocatur, 140. Per fructum uentris Christi doctrina intelligitur, 453.
    Dech. u. Antichristus.
    Dolor, unde dicatur, 33. Panem doloris perfecti comedunt Christiani, 442.
    Dolosus, quis dicatur, 25, 142. Quando fiat dolus, 112. Dolosi homines uulpibus comparati, 207.
    Dominus. u. Deus.
    Domus Domini quid sit, 433. Quid sit eius decor, 87. Que sint bona domus Dei, 211. Domus Domini Palatiis omnibus superior, 287. u. Ecclesia.
    Dona Domini sunt continue petenda, 403. Dona sancti Spiritus. u. Spiritus sanctus.
    Donatus, partes orationis cur ordinauerit, 592.
     Donatistarum error, 202, 218. u. Ecclesia.
    Donec, in Scripturis pro breui tempore, et pro eternitate ponitur, 378. Donec pro semper ponitur, 512.
    Dormire, quid sit, 140.
    Dorsum, unde dictum, 230.
    Draco, quid sit, 497.

E
    Ebrietas, in Scripturis pro satietate ponitur, 520. Ebrietas spiritualis describitur, et unde proueniat indicatur, 120. Ebrietatis spiritalis encomium, 120.
    Ecclesie, in plurali et in singulari quid significent, 87. Ecclesia interpretatur collectio, 499. Quid sit Ecclesia, 21. Unica est, id est catholica, 76. Cur una sit, 526. Quare caro Christi et Ecclesia unica dicantur, 116. Una est Ecclesia in precedentibus et in subsequentibus Patribus, 531. Ex multis Ecclesiis una est electa, 511. Ecclesia in patriarchis etiam constituta, 35. Fons hortorum et puteus aquarum uiuentium est primitiua Ecclesia, 519. Que differentia sit inter Synagogam et Ecclesiam, 281. Synagoga unius gentis fuit, Ecclesia uero habet populos, 534. Sicut Iacob fratris benedictionem preripuit, ita Ecclesia Synagoge, 458. Ecclesia ante aduentum Christi sponsi sui sterilis; sed post mater filiorum facta, et quomodo, 385. Eius etas describitur, 533. u. Synagoga. Ecclesiam localem putauit Donatus, 242. Per orbem propagata est, 355. Dicitur magna, 137. Ubique Dominum benedicit, 346. Uniuersitas fidelium catholicam admiratur Ecclesiam, 526. u. Christiani. Ecclesia ex quibus construatur, 506. E diuersis nationibus formatur, sicut ex diuersis floribus corona, 199. Terre super stabilitatem fundata est Ecclesia, ex terrenis hominibus collecta, et super Christum fundata, 348. Ecclesia habet uterum, 192. Quomodo in utero Ecclesie concipimur et generamur, 235. Ecclesia in eternum firmata, 159. Non commouebitur, et quare, 155. Quando Christus eam firmauerit, 314. Quare petat fidem suam custodiri, 85. Nescit loqui, nisi quod expedit credi, 8. Fundamentum eius Christus, 293. Ecclesia, soror Christi et amica, 520. Filia et sponsa Christi, 527. Sponsa et soror Christi, et quomodo, 517. Christo iuncta, ab ipso non discedet, 277. Cur Christi uidua dicatur, 453. Christus Ecclesie semper curam habet, 534. Cur in Christi uulneribus moretur, 511. Portat imaginem Christi, 150. Mons montium et sancta sanctorum ob Christi habitationem dicitur, 330. Hortus Christi sancta Ecclesia, 534. u. Christus. Ecclesia catholica sponsa est et ancilla Domini, 392. uestis Domini, 347. Domus Domini est, 315. Ciuitas Dei est, 158. Hereditas Domini est, 24. Filii Ecclesie hereditas Domini, 442. Quando uox Ecclesie in auribus Domini sonet, 511. Quando Deo faciem suam ostendat, ibid. Ecclesie dignitas que, 153. Bona Domini adit et possidet, 24. Laus Ecclesie, 8. Tunice Christi mystice, id est Ecclesie laus, 127. uirtus catholice Ecclesie ostenditur, 341. Gloria Ecclesie conuersio filiarum principum, 153. Sub lingua Ecclesie mel et lac, 518. Que sit iuuentus, senectus et senium Ecclesie, 237. Que sit eius statura, 529. Cur non stare, sed progredi Ecclesia dicatur, 526. Cur de uestis uarietate laudetur, 153. Quando flores emittat, quando uero flores fructus parturiant, 530. Domus refugii est, et quare, 98. Ciuitas habitationis est, 369. Quis uere eam habitet, 81. Nauis Ecclesie populos credentes portat, 351. Innocentes soli et recti adherent Ecclesie, reliquos cum labore tolerat, 85. Qui ab Ecclesia separantur filii alieni sunt, 485. Quidquid extra Ecclesiam catholicam geritur, Domini laudibus non applicatur, 395. Qui sine Ecclesia Christum querit, errare potest, sed non proficere, 524. Ecclesia duobus modis probatur, terroribus uidelicet et blandimentis, 519. Duobus modis laborat, 204. Maledicorum turba semper precingitur, 376. Tribulationes eius describuntur, 187. Ab ipsis primordiis seuissimas contrarietates sustinuit, 445. Quo acerbius concutitur, eo maiorem uirtutum odorem ex se emittit, 519. Persecutionibus crescit, humilitate extollitur, 297. Creuit quando eam inimicus afflixit, 60. Persecutionibus augetur, ibid. Nigra est persecutionibus, sed formosa uirtutibus, 506. Quando captiua et quando libera, 440. Quando Ecclesia uindicatur, 64. u. Persecutio. Ecclesie populus Christianus unicus est et pauper, 85. Que sit humilitas Ecclesie, ibid. Nihil maledictionis uoto optat, 26. Spes eius in membris suis, 23. Lectulus illius est requies presentis uite, 508. Iustus cum Dei Ecclesiam cupit augeri, peccatores optat conuerti, 353. Ecclesia sanctorum congregatione beata, 26. Ecclesia terrestris ad exemplum celestis informatur, 526. Celestis Ierusalem est mater Ecclesie, 531. Presidio angelorum undique circumdatur, 511. Sanctorum intercessione muniri gaudet, 513. Ecclesie radices sunt prophete, 276. Custodes sunt prophete, apostoli et eorum successores, 534. Cur apostoli et eorum successores porte illius dicantur, 531. Collum eius predicatores et doctores eius sunt, 507, 515 Per  nasum sancti doctores intelliguntur, 528. Per dentes firma sermonum eius habilitas intelligitur, 525. Cur per ubera eius sancti doctores significentur, 528, 529. Gressus illius sunt uelox apostolorum predicatio, 527. Calceamenta eius sunt Patrum procedentium exempla, ibid. u. Doctores. Ecclesia dicitur Sion, 17. Dicitur filia multitudinis, 528. uocatur arca sanctificationis Domini, 452. Cur columba deargentata dicatur, 221. Torcularis nomen ei conuenit. 34. Cur murus dicatur, 533. Cella uinaria est, in qua caritas ordinatur, 509. Hortus est conclusus, et cur, 518. Filie Sion Ecclesie sunt, 514. Ecclesia figuratur per arcam Ne, 8, 428. Et innocentia eius per columbam, 508. Significatur per Isrel, 50. Per oram uestimenti Christi, 455. Per tubicam inconsutilem Christi, 75, 455. Per tabernaculum, 101. Per locum tabernaculi, 142. Per lectulum Salomonis, 513. Per naues, 368. Per lunam, 550. Per lunam et stellas ipsa et eius diuersi ordines, 462. Per ligna Libani doctores et perfecti qui in ea sunt, 519. Per Aquilonem et Austrum flatus persecutionum contra eam, 519. Per consummationem tabernaculi Ecclesie perfectio significatur, 93. Ecclesia comparatur lune, 35. Cur soli et lune comparata, 526. Turturi, 507. Oculis columbe. 514. Mari, 314. Insulis, 324. uinee, que fossa plus proficit, et putata multiplicatur, 276. Torculari, 582. Utri, 107. uirgule fumi, myrrhe et thuri, 513. Statura eius palme comparatur, 529. uenter eius aceruo tritici, 528. uestimenta illius thuri comparantur, 518. Ecclesie typum gerit Petrus, Iudas damnande Babylonie, 374. Ecclesia gentium per meretricem, et per Iudam et Thamar significata, 169.
    Ecclesiastici greges per iumenta significantur, 494. Gradus Ecclesie numerantur, 160. Tres sunt ordines Ecclesie, doctorum scilicet, continentium et coniugatorum, 525. Ecclesie consuetudines in processionibus et communione, 396. Utilitas librorum, qui de ecclesiastica disciplina tractant, 549. Insipiens est, qui Omnipotenti detrahit, nec catholicis regulis acquiescit, 179.
    Ecclesiastici auctor iehsu filius Sirach, 542. Que sit differentia inter Ecclesiasten et Ecclesiasticum, ibid.
    Eclipsis solis quid sit, 591. Eclipsis lune. u. Luna.
    Edom, interpretatur sanguineus, uel terrenus, 465.
    Educere, quid sit, 122.
    Effrem, interpretatur fructificatio, 200.
    Egentium duo genera, 349. Quis egenus pretiosus Deo, 77.
    Eleemosyna, perfecta que sit, 125. Quomodo danda, 139. Non morose danda, 527. Indigentibus danda, sed precipue uiris sanctis, 139. Eam a solis Christianis accipit Christus, 457. Merces eleemosynam facientis, 139. Deo acceptissima est, 153. Generis humani est reconciliatrix, 139. Per eam purgatio fit peccatorum, ibid.
    Elias, interpretatur Deus meus Dominus, et Christum significat, 529.
    Elocutio, quid, 563.
    Eloquentia, quid sit, 6. Eloquentia diuina uariis disciplinis atque artibus ditatur, 28. De eloquentia legis diuine, 6.
    Eloquium Domini uerbum Patris est, 495. Diuina eloquia diuersitatem intelligentie habent, 180. Cum fuerint deglutita dulcescunt, 414. Cur eloquium Domini ignitum dicatur, 421. Aqua dicitur, 60. Que sit differentia inter deficere ab eloquio Domini, et in eloquio, 410.
    Eman, interpretatur frater eius, 295.
    Emendationes Domini pietatis intentione fidelibus proueniunt, 307.
    Engaddi fons hedi interpretatur, et cur baptismum significet, 508.
    Enthymema, quid sit, 70, 566.
    Enuntiatio, quid sit, 568.
    Ephrata, interpretatur speculum, 452.
    Ephrem, interpretatur fructificatio, et frugiter, 264, 270, 275, 371.
    Epicenon, quid sit, 596.
    Epicheirema, quid sit, 88, 121, 566.
    Epiphanius, u. Canticum canticorum.
    Episcopi nomen tam honoris quam laboris, 373. Nomen Patris proprium episcopo, 377. Episcopatus summus in Ecclesia gradus, 373. Episcopales cathedras predicationum opere fundauerunt apostoli, 471. Benedictiones per antistites salubriter dantur, 396.
    Epithalamium, quid, 150.
    Eremite, per pelicanum significantur, 338.
    Erroris origo que sit, 552. Tribus modis errores proueniunt hominibus: sed neutiquam Christo, 12. Preuaricatores omnes sunt, qui aliquo errore delinquunt, 417. Deus totum dixit, totum monuit, ne uelimus errare, 490.
    Erubescere, quid sit, 83. Erubescere decepti est, 110. Qui erubescit seipsum condemnat, 118.
    Eructare, quid, 150.
     Eruditus, unde dicatur, 18, 307.
    Esca, ab edendo dicta, 267. Omnibus una esca est largitas dispensata Creatoris, 489. Oportet nos escas spirituales expetere, 491.
    Esdre libros duos exposuit Origenes, 543.
    Ethan, fortis interpretatur, et diabolum significat, 252, 298.
    Etymologia, quid sit, 12, 560.
    Eucaristia. In eucaristia Christus corpus et sanguinem suum in panis ac uini erogatione consecrauit, 379. Corpus et sanguinem Domini inter summi mysterii sacramenta quotidie adorat Ecclesia, 467. Corpus et sanguis Domini in sacra communione recipiuntur, 212. Christus nos hic corporis sui participatione reficit, 495. Esca timentium Deum communicatio corporis et sanguinis sacri, 381. Christus corpore et sanguine suo fideles saginat, 463. Sacrificium sancte Ecclesie, immolatio est solemnis corporis et sanguinis Christi, 68. Fideles congregati sunt immolatione corporis Christi, 53. uinum letificat cor, cum sacratum fuerit in sanguinem Christi, 350. Quomodo sanguis Domini inebriet, 80. Christus manna in communione, 266. Manna interpretatur quid est hoc, quod sancte communioni decenter aptatur, 266. Per defectionem laudum Dauidis sacrificiorum ueterum transitus in immolationem corporis Christi figuratur, 244. Oblatio Melchisedech in Domini corporis prefiguratione suscepta, 423. u. Sacrificium.
    Euge, sermo laudantis est, 233.
    Eugipius, abbas, ex operibus diui Augustini librum confecit, et Probe uirgini dedicauit, 551.
    Eusebius, Cesariensis, canones euangelicos collegit, 543. Chronica Eusebii a S. Hieronymo translata, et usque ad sua tempora deducta, 550. Eusebii historia cum adiectionibus Rufini legenda 550. Eusebius ab infantia cecus, doctissimus tamen exstitit, 542. Nouatiano errore detentus, 542.
    Eutychis et Nestorii hereses damnantur, 244. u. Christi nature.
    Euangelice perfectionis dignitas transcendit omnem laudem legalis obseruationis, 517. Predicatio euangelica per Christum, non per alium annuntiari debuit in mundo, 530. Quatuor Euangelia quasi quatuor quadrige sunt Noui Testamenti, cui presidet Christus, 527. Libri euangelici celi dicuntur, 35. Euangeliste sunt sagitte Domini, 60. u. Scriptura sacra.
    Exaltare, quid sit, 98.
    Excutere, quid sit, 412.
    Exemplabile, quid, 566.
    Exemplis communibus se hortantur uiri perfecti, 454.
    Exordium, quid sit, 27, 565.
    Expositores, quid boni habeant, 552.
    Exprobrare, quid sit, 148.
    Expulsus, quis dicatur, 26.
    Exspectantes quando exspectamus, 135.
    Exsultare, quid sit, 37, 105. u. Beatitudo.
    Exsurgere, quid sit, 20.
    Exterminari, quid sit, 122.

F
    Facies, pro presentia ponitur, 47.
    Fastucium, quid sit, 7.
    Fatum, u. Astronomia.
    Fatuus, u. Illuminatus.
    Felicitatem in quibus ponant peccatores, in quibus uero fideles, 486. Felicitas eterna describitur, 242. u. Beatitudo.
    Femine, pudice elephanti comparantur, 152.
    Festus, dies solemnis in honore Domini et sanctorum confessione sacratus, 396.
    Fideles, interitum non uidebunt, 162. Cur fidelis mundi tenebris non inuoluatur, 406. Dominus non circuit nisi quem sibi fidelem cognoscit, 439. Quando in hoc seculo uir fidelis prodigium est, 236. Fundamentum fidelium Christus, 465. Ut Christus petra, sic fideles petre, 349. Cur fideles non in se, sed in Christo exaltandi, 215. Christus aliter dominatur fidelibus, aliter ingratis, ibid. Thronus Dei anima fidelis, 303. Munera fidelium non hereticorum altaribus offerenda, 258. Fideles in hoc seculo multis cladibus premuntur, 467. Quando Deus fidelibus suis dura ostendit, 199. Quando fideles escam possunt habere diabolum, 252. Acquisitus fidelis gaudium parit acquirenti, 445. Fideles oues pascue Domini, 320, 331. Come Christi sunt multitudines fidelium, qui elatis palmarum comparantur, 522. Per unam ouem fidelium omnium congregatio intelligitur, 428. Per Isrel omnis fidelis significatur, 327. Comparantur ceruo, 141, 345. Et salicibus, 464. Per hiemem et imbrem asperitas infidelitatis exprimitur, 510. u. Gratia.
    Fides, unde dicta, 267. Fides uera lux sanctorum propria, 326. Quid sit fides solida, 26. uir catholicus in fide immobilis permanet, 87. Ibi steterunt pedes Christi, ubi fidei ueritas approbatur esse fundata, 452. Sancti uiri semper  talia petunt, que ad fidei augmenta proficiunt, 274. Tantum crescit calor fidei, quantum subtractum fuerit de calore concupiscentie, 411. Directio cordis est fidei catholice sancta regula, 399. Semen Christi sunt omnes qui ei crediderint, 303. Deo non credere corruptio est, 179. Dormitat Dominus quando nos in fide eius tepescimus, 431. Non credentes mortui dicuntur, 297.
    Figura, quid sit, 16, 589. Quid sint plane figure, 589. Quid figure solide, 589. Figura composita fit quatuor modis, 597.
    Filio Dei  quid fides doceat, 17. Filius Dei semper Patri equalis est, 65. Aeternitas eius explicatur, 17. uerbum bonum dicitur, 150. Quare Deus plurimos, non tamen Filium exaudierit, 73. Dextera Patris est Filius, 56. u. Christus, uerbum.
    Fimbrie, quid significent, 153.
    Finis, duobus modis dicitur, 4. Quid sit, 21. In finem dupliciter dicitur, 468. u. Psalmi.
    Finitiuus, quid, 564.
    Fistula et cinnamomum, quid sint, et significent, 518.
    Flagellum, intelligitur ultio diuina, 310.
    Flamma, unde dicta, 362.
    Fons, unde dicitur, 224. Cur fons signatus, 518.
    Forma, quid sit, 631.
    Fornicari a Domino quid sit, 248.
    Fortitudo, quid sit, 145, 632. Impulsus cadit, cui Domini fortitudo subrahitur, 395.
    Fortunatianus tria uolumina de Rhetorica confecit, 565.
    Framea, quid significet, 38, 57, 114.
    Fraus, dicitur quasi fracta fides, 267.
    Fremitus, ferarum est ac furentium, 16.
    Frenum, unde dicatur, 105.
    Fructum dare quid sit, 14.
    Fructus, unde dicatur, 14, 369.
    Frumentum, unde dicatur, 23.
    Funes, unde dicti, 53.
    Furor, quid sit, 28. Furor. u. Ira.

G
    Galaad interpretatur aceruus testimonii, 199, 515, 525. Et transmigratio, 371.
    Gaudium  qui ueniant, qui uero non, 441.
    Gebal, uallis uana, 283.
    Gemitus, unde dicatur, 29, 129. Gemitus imperfectorum et perfectorum longe diuersus, 538. Quis gemitus a Christianis querendus, 29. Gemitus pius Deo non absconditur, 129. Magna fiducia est ante pium Auctorem nostrum gemere, 320.
    Gens, unde dicta, 18, 272. Quando gentes conturbate sunt, 155. Appellantur solitudo, 183. Lignis siluarum comparantur, 323.
    Genus, quid sit, 567.
    Geometria, quid, 583. Geometrie definitio, eiusque diuisio, 589. Quis primum ea usus sit, 588. Qui de ea scripserint, 589. Deus uerus geometra, 588.
    Gladius, quid significet, et dicatur, 123. Cur diaboli gladius malignus, Domini uero benignus, 485.
    Gloria, quid sit, 82, 95, 236, 500.
    Grammatica, unde nomen acceperit, 559, Quid sit grammatica, ibid. Qui de grammatica ornatius scripserint, 559.
    Gratia, omnibus gratis datur, 287, 344. Sine Christo nullum bonum uel incipere uel implere homo preualet, 48. Nemo de se ad aliqua Dei munera potest peruenire, 196. Nemo suis uirtutibus, sed sola gratia Dei saluari potest, 518. Nihil probi habet homo, nisi quod a Domino acceperit, 44. Deus per se bonus, homines per eius gratiam, 394. Quidquid in nobis est laudabile, diuine constat esse clementie, 366. Sine Christo uero sole uita omnis umbrosa est, 339. Deus solos illos audire dicitur, quibus prestare dignatur, 337. Gratia Dei conceditur, quod in hominum bona uoluntate monstratur, 252. Gratia est principium bone uite, sine qua male uiuitur, 339. Defenditur contra Pelagianos gratia preueniens, 171. Domini gratia cuncta preuenit, 297. In omni bono gratia Domini preuenimur, 400. Bona Dei nos preueniunt, 222. Meritum omne precedit uocatio Domini, 27. Deus gratis uocat uniuersos, 61. Deus gratis nos elegit, 211. Nullus suis meritis ad gratiam Domini uenit, 83. Humanis meritis nichil applicandum, 90. Gratia Christi nos preparat, adiuuat, corroborat et coronat, 287. Quomodo misericordia Domini precedit et subsequitur, 80. Fideles uocantur filii Dei per gratiam, non per naturam, 282. Homo per gratiam reparatus, qui fuerat per iustitiam iure damnatus, 238.
    Gratuita est peccatoris conuersio, 188. Nisi indulgentia Deus preuenerit peccatorem, in iudicio non absoluet errantem, 273. Cuius dextera a Domino tenetur, semper absoluitur, 247. Respicere Dei liberare est, et gratiam conferre, 259. Cantat Domino canticum nouum, qui gratia innouatus est, 321. Quando quis ad gratiam peruenerit eius  iuuentus uocatur, 237. Cur gratia lege iucundior, 286. Ubera sunt gratia, 506. Per oleum gratia intelligitur, 376.
    Gratuitum, quid dicimus, 115.
    Gressus, actus humanos significant, 55, 244.

H
    Hereditas, unde dicta, 18, 53, 270. Funibus olim terrarum hereditas diuidebatur, 53. Differentia inter hereditatem humanam et Christi, 317. Hereditas Christi est predestinata multitudo sanctorum, 53. Sors iustorum est hereditas Domini, 439. Hereditas Dei in sanctis hominibus constituta, 272.
    Hereticus, quid sit, 473. Hereticorum prauitas detegitur, 474. Peruersitas designatur, 485. Malignitas, 474. Doctores hereticorum describuntur, 369. Heretici loquuntur mendacium, 25. Non laudant Deum, 106. Cur hereticis altare submoueatur, 485. u. Fidelis. Christus pastor unius gregis, heretici uero pastores multorum, et greges diabolo pascunt, 507. Heretici iuxta petram, non stant in petra, ut fideles, 477. Quomodo doctores heretici, stantes iuxta petram Christum, merguntur, 477. Heretici possident tantum in egressibus, non in ingressibus, 486. Quo sensu dicuntur sodales Christi, 506. Laudabile putant contra antiquos sapere, 545. Quomodo testimonia Domini perscrutantur, 398. Mos hereticorum describitur, 100. Hereticorum disputationes exponuntur, 485. Cur contentiones querant, 224. Cassiodorus, ubi datur occasio, hereticos confutat, 77. Deus nos in hereticorum contradictionibus probat, 279. Per uulpes intelliguntur heretici, qui Ecclesiam demoliuntur, 511. Hereticorum lingue aspidibus comparantur, 474. Heretici canibus comparati, 76, Heretici sagittarium imitantur, 43. Cisterne hereticorum documenta, 519. Heretici et schismatici umbre mortis dicuntur, 79.
    Harmonia, quid sit, 502, 587. Suauissima uirtus harmonie, quando uox operibus consonat, 333.
    Hebrei, semper ad Ierusalem conuersi orabant, 91. Iustificationes Hebreorum, 399. Hebrea nomina nulla declinatione frangenda, 547. u. Iudeus.
    Hemispherion, super terram quid, 590. Quid hemispherion sub terra, 590.
    Hermon, significat anathema, 300, 455.
    Hermoniim, quid significet, 143.
    Herodes duo Christum persecuti sunt, 16.
    Hesebon, interpretatur cingulum meroris, 528.
    Hieronymus , laudatur, 557. Libros omnes ueteris Testamenti de Hebreo in Latinum transtulit, 545. Quomodo, 538, 545, 546. Multas de Genesi questiones Hebraicas soluit, 539. Librum Iob transtulit, et commentatus est, 542. Ecclesiasten exposuit, 542. Commentaria fecit in Isaiam, Ieremiam, Ezechielem, Danielem et duodecim prophetas minores, 541. Omnes prophetas explanauit, ibid. Quatuor Euangelia commentatus est, 543. Epistolam ad Ephesios, ad Titum, ad Philemonem, etc., commentatus est, 544. Diui Hieronymi epistola ad Paulinum mirifica, 551. Libri de uiris Illustribus sancti Hieronymi et Gennadii perlegendi, 550. u. Apocalypsis.
    Hilarius sanctus, laudatur, 550.
    Hircus, unde dictus, 216.
    Historia, quid sit, 264.
    Hodie, in Scripturis pro perpetuitate ponitur, 17.
    Holocausta, quid sint, 68, 136, 216. Que sint holocausta medullata, 216.
    Hominis dignitas, 635. Illud libenter audit Dominus, quod ad suam imaginem in nobis cognoscitur operatus, 466. Insufflasse cur Deus dicatur, 632. Status primi hominis ante et post peccatum, 634. Toties Deus nos creat, quoties de uetustate peccati in nouum hominem nos instaurat, 352. Homo non potest dare pretium redemptionis sue, 162. Homo est spiritus mundum presentem pertransiens, 345. Omnis homo preter Christum uanitati subiectus, 133. Anni hominum herbe facile consumptibili conferuntur, 306. Homo est quasi puluis a uento translatus, 484. Que sit differentia inter homines et filios hominum, 119. Imbecillitas humana feno comparata, 345. Cur humanum genus feno comparetur, 338. Homo terrenus puluis dicitur, 14. Quando homines limus profundi facti sunt, 226. Quando homo est nix, quando lana, 495. Sola anima, uel sola caro pro homine ponuntur, 211. Per umbilicum fragilitas nostre mortalitatis accipitur, 527. Seuissimus homo nouacule comparatur, 177.
    Horeb, interpretatur Caluaria, 362.
    Horologia a Cassiodoro preparata, 556.
    Hortis  colendis scripsit Gargilius Martialis, 554.
    Hospes, quis dicatur, 228.
    Humile quid, 565.
    Humilitas, duplex, 299, 306, 367. In isto seculo humiles esse debemus ob necessitatem uenie postulande, 268.  Humilitas et necessitate subitur, et uoluntate suscipitur, 412. Humilitatis effectus, 415. Humilitatis encomium, 545, 639. uirtutes celorum humilitate preculte, 385. Ipsi sunt Altissimo uiciniores, qui se profundius humiliant, 447. Deus humilia respicit, ut fiant altissima, 385. Humiles Deum iugiter laudant, et se semper accusant, 253. Sancta humilitas omnia patienter, omnia cum gratiarum actione sustinet, 406. Pulchritudo humilium mentium Christus, 508. Securior est humilium tremefactio, quam superborum presumptio, 353. Solus humilis ac deuotus presentiam Dei querit, 354. Qui se humiliat et emendat, mentem dirigit, 264. In isto mundo eleuantur impii, in futuro humiles, 126. Cur Deus humiliet superbum, et humilem exaltet, 255. Canales humilitatem sanctorum significant, 529. Conualles populos humiles significant, 213. Per sessionem humilitas intelligitur, 442. Humilitas. u. Christus, Superbia.
    Hymnus, quid sit, 27, 135, 217. Inter actus uitiosos hymnus Domini non est cantandus, 465.
    Hyssopi mystice significationes exprimuntur, 171.

I
    Idithum, quid significet, 131, 203.
    Idolum, unde dictum, 325. Idola gentium irridenda, 387, 460. Captiuitas peccati seruire idolis, 288.
    Idololatre, graues corde uocantur, 22.
    Idumea et Idumei, quid significent, 205, 283, 371.
    Ignorantes, mala multa facimus, 84.
    Illatio, quid, 566.
    Illuminatos inter et fatuos differentia, 391.
    Imago et similitudo differunt, 133. Imago est similitudo formata, 247.
    Immaculatus, duobus modis dicitur, 208.
    Impius et impii, qui dicendi sint, 12, 14, 15, 86. Impietas malorum omnium extremum, 245. Quare Dominus dicatur uiam iustorum scire, et nescire iter impiorum, 15. Mos sceleratorum hominum, 56. Ad rectam uiam non perueniunt, 46. Quando auferuntur iudicia Dei a corde impii, 40. uia impiorum contritio est et infelicitas, 49. Semen impiorum, id est opera peribunt, 125. Cur impii diuinis non poterunt conspectibus apparere, 247. Clamores impiorum in extremo iudicio irriti, 63. Impii in futuro confundentur, 147. Felicitas eorum in rebus transitoriis tantum uersatur, 486. Impiorum erigi cadere est, 247. Impio pereunte, commonetur innoxius cautius se tractare, 193. Per aquas et abyssos impii accipiuntur, 348. Quomodo rosis similes sint, 284. Montibus comparati, 328. Feno et oleribus, 121, u. Iusti, Mali, Peccatores.
    Impudentium consuetudo exprimitur, 476.
    Incarnatio. u. Christus
    Incola, quid sit, 134, 430.
    Incredulorum corda lapidea, 320.
    Increpare, quid sit, 401. Increpatio uiros strenuos efficit cautos, 257.
    Indigens, quid, 585. Indigentia spiritalis grauior corporea, 366.
    Inductio, quid sit, 566, 572.
    Infantes et lactentes, qui sint, 35. Quare infantes et iuuenes excordes, 632.
    Infernus, unde dictus, 39. Infernus sub terris positus, 292. Fouea infernalis describitur, 186. Que sit natura ignis infernalis, 70. Infernus ciuitas munita uocatur, et quare, 371. Quomodo quis in infernum uiuens descendat, 184. u. Damnatio.
    Infidelium mentes sepulcrum dicuntur, 297. Cur corpus infidelium domus iniquitatum uocetur, 253. Cur infidelium uita somnus dicatur, 257. Desertum uocantur. u. Fides.
    In idipsum, dicatur quid, 23.
    Inimicorum quatuor sunt genera, 194. Non debemus estimare inimicos qui prosunt, 468. Cur inimicos nostros amare precipimur, Dei autem odisse deuotum est, 472. Sancta conscientia pro inimicis ut conuertantur exorat, 30. Deus preces pro inimicis factas libenter accipit, 181. Duobus modis confunduntur inimici, 239. Quando inimici uentilandi, 147.
    In inuicem, quid significet, 110.
    Iniquus quis, 145. Quid sit iniquitas, 447. Iniquum est totum, quod diuina pietas exsecratur, 334. Quis potens in iniquitate dicatur, 177. Quando iniquitates nostre eleuant se super caput nostrum, 129. Opera iniquitatis est obligatio, que nos uinculis prauitatis innectit, 439. Quid sit iniquitatem meditari, 119. Quomodo Dominus iniquitatem apposuerit, 231. Iniqui cum molestantur, desperant; iusti econtra, 405.
    Iniustitia, quid, et quid delictum, 104.
    Innocentia, constat Dei muneribus, 287. Lauat inter innocentes manus suas qui bene operatur, 246. Quid sit interficere innocentem, 41.
    Innoxius u. Impius.
     Inopia dicitur ubi nulla copia, 296.
    Insanie false, que sunt, 136. Corda dementium maris fundo comparata, 212.
    Insipientes qui sint, 162, 312.
    Institutionis diuinarum litterarum libri que utilitas, 537.
    Intelligere quid sit, 104. Intellectus duplex, mundanus scilicet, et secundum eloquium Dei, 427. Quid spiritus intelligentie, 94. De modis intelligentie scripserunt sanctus Augustinus, Ticonius, Hadrianus, Eucherius et Iunilius, quos collegit Cassiodorus, 545.
    Inuentio, quid sit, 563.
    Inuidere perituris incongruus zelus est, 245.
    Ira, quid sit, 28. Quid sit ira, quid furor, 122. Quid sit indignatio ire, 230. Ira ad ultionem pertinet, indignatio ad motum animi mediocrem, 339. Quid sit uenialis ira, 22. Ira et inuidia iudicio carent, 437. Dentibus fremere furentium belluarum est, quas imitatur iracundus. 123. u. Deus.
    Irreligiosi uiri, per coruos intelliguntur, 494.
    Ismelite, id est obedientes mundo, 283.
    Isosceles quid, 589.
    Isrel, interpretatur uir uidens Deum, 85, 256. Isrelite Deum uidentes, 295, 298. Duodecim tribus Isrel, sicut in populo Romano erant triginta quinque curie, 433. Quomodo gentes populum Isreliticum supplantarunt, 266.
    Iter, unde dicatur, 15.

I
    Iabin, id est sapiens, 284.
    Iacob supplantator interpretatur, 266. Per Iacob et Iudeorum populus et Christianus potest intelligi, 50.
    Ieiunium, unde dictum sit, 116. Quid sit ieiunium, 128. Qui pro humanis fauoribus ieiunat, in manibus myrrham habet, sed non in digitis, 521.
    Ieremias, captiuitatem Ierusalem quadruplici alphabeto defleuit, 83.
    Ierusalem, interpretatur uisio pacis, 225, 295.
    Ierusalem celestis ciuitas munita dicitur, 200. Mater est fidelium, 465. Quotidie usque ad mundi consummationem uiuis lapidibus construitur, 433 Porte celestis Ierusalem sunt fides, caritas, baptismus, penitentia, etc., 293. Differentia inter Ierusalem terrestrem et celestem, 433.
    Ierusalem terrestris laudatur, 225, 295. Quomodo in ea mirificauit Dominus misericordiam suam, 101. A protectione urbis Ierusalem exaggeratur inuidia eam deuastantium, 249.
    iehsu nomen est salutis professio, 84. u. Christus.
    Ioannes Baptista, lucerna Christi, 454. Lucerna est Ecclesie, 61.
    Iob patientia dissimulando iniurias, 130. Quare passio B. Iob referatur, 127. Fortitudo declaratur, 131.
    Ionadab, interpretatur Domini spontaneus, 234.
    Ione cetus fuit oratorium, 447.
    Iordanis, interpretatur descensio, 143.
    Ioseph, significat augmentum, 279. Interpretatur sine opprobrio, 275. Interpretatur crescens. 262. Cur nomine Ioseph gentium fides intelligatur, 262. Cur Ioseph uir uocetur, 355.
    Iosephus septem libris descripsit bellum Romanorum in Iudeos, 250. Iosephi libri iussu Cassiodori de Greco in Latinum translati, 550.
    Iubilatio, unde dicatur, 89, 157, 278. Quid sit iubilatio, 107, 157, 214, 300, 327.
    Iudas, homo pacis dicitur, et quare, 140. Dicitur confitens, siue clarificans, 270. Iude traditio expenditur, 140. Quis fuit lacus quem Iudas excauauit, 33. Unanimis, dux et notus dicitur, 184.
    Iudea, interpretatur confitens, 256. Iudeus inimicus et defensor dicitur, 35. Qui Iudei uocandi, 386. Qui ueri sint Iudei, 52. Deseruerunt intellectum legis, 63. Messiam non uenisse, sed uenturum esse credunt, 16. Serui sunt, quia filii esse noluerunt, 355. Synagogam circumhabitabant, non inhabitabant, 100. Cur genus prauum et peramarum uocentur, 264. Cor Iudeorum lapideum, 75. uita penalis est, 349. Que bona Iudeis Deus promiserit, 146. Hereditas Dei populus Hebreorum, 221. Domini hereditas fuit quandiu puro animo seruiuit, 249. Ad iracundiam Dominum prouocauerunt, quia iniustum putauerunt. 252. Fuerunt steriles, 115. Expulsio Iudeorum per superbiam prouenit, 369. Quomodo Deus eos iudicauerit, 460. Quomodo positi sunt deorsum, 71. Malis suis affixi sunt, 39. Quare errantes, et per mundum dispersi, 196, 258. Quare Christus Iudeam plebem dixerit suam, 280. Christus Iudeos fratres appellat, 228. Iudei et gentes duo parietes angulari lapide Christo coniuncti, 319. Duplex generatio, una Hebreorum, altera Christianorum, 340, 487. Populus Iudeorum exiens a Christo immundus est, ad eum conuersus sospes fiet, 251. Abundantiores fructus gentes quam Iudei attulerunt, 213. Contra Iudeos et contra Nestorii atque Eutychis errores inuehitur Cassiodorus, 282. Contra Iudeorum infidelitatem inuehitur, 209. Hortatur Iudeos  ad fidem in Christum, et ad penitentiam, 168. In quibusdam Iudeis in nomine uindicatum, cum facti sunt Christiani, 395. Iudei ad Christum in fine conuertendi, 195, 344, 448.
    Iudei, quare filii hominum uocati, 49. Cur uiri sanguinum dicantur, 195. uocantur claudicantes, 63. Et uituli, 74. Aspides et leones fuerunt, 173. Quare unicornes appellati sunt, 94. Tauri principes Iudeorum designant, 74. Comparati iumentis insipientibus, 17. Onagris, 349. Canibus, 74, 195. Aspidi, 49. Per petram Iudeorum duritia intelligenda, 387.
    Iudicium, unde dictum, 126, 240. Iudicium in singulari extremum significat, 66. Facit iudicium quisquis iudicat contra se, 418. Rectum iudicium contra se irasci, 130. Iudicium et misericordia mutuam semper ineunt societatem, 332. Omnes cum Christo iudicant, qui eius regulis non repugnant, 500. De quibus rebus possumus iudicare, 192. Homines de uestibus alios iudicant, Deus uero minime, 77. A iudiciis Domini non declinare, est in uia recta consistere, 414. Quod iudicium Dei petere debeamus, 424. Petitio hec quibus periculosa, et quibus proficua, 86. Iudicii dies, mala dies dicitur, et quare, 139. Per malum tempus intelligitur dies iudicii, 124. Dies iudicii ira et furor uocatur, 28. Hominibus incognita, non humanitati Christi, 42. Quando Dominus cognoscetur iudicia facere, 39. Opinio quorumdam circa diem iudicii, 27. Deus silet modo, at in iudicio non silebit, 165. Potestas Dei in iudicio futuro, 19. In iudicio omnia apparebunt, 122. Qui in iudicio damnabuntur, 25. Sancti in equitate, peccatores autem cum iustitia iudicandi sunt, 38. Recordatio iudicii extremi proficua, 28. Facies arcus diem iudicii significat, et quis eam fugiet? 199. Dies iudicii tempestati comparatus, et quare, 284. Tempestas dicitur, 165. Iudicia Domini abyssis comparantur, 119.
    Iurare, quid sit, et unde dicatur, 51, 379, 415. Iurauit dicitur, iure orauit, 299. Quis in Deo iuret, 207. Quis per dolum iurat, 81. ueraciter iurare in ueteri Testamento prohibitum non est, in Nouo uix permissum, ibid. Cur homines iurare prohibeantur, 320, 379. u. Deus.
    Iussio. u. Mandatum.
    Iustificationes, duplici modo accipiuntur, 417. Quid sit facere iustificationes, 416. Spernuntur a Domino, qui ab eius iustificatione discedunt, 417. Iustificationes Hebreorum. u. Hebrei.
    Iustitia, quid sit, 631. Iustus sibi semper displicet, peccator uero amat unde pereat, 180. Iustus non abscondit ueritatem, 137. Quomodo os iusti meditabitur sapientiam in celo, 126. uia iustorum Dominus, et iter peccatorum diabolus, 15. Perfecta deuotio iusti est Domino sub mentis iucunditate famulari, 331. Iusti Deum, et antequam mala patiantur, et cum patiuntur, querunt, 267. Quid iustus aliis commodet, 125. Solus Dominus uias iustorum cognoscit, 124. Quomodo iustus nunquam derelinquitur, 125. Clamor iustorum ad eternam utilitatem semper auditur, 112. Cur iustis reuerentia adhibenda sit, 501. Duplici ratione iustorum gaudia simulantur, 126. In hac terra iusti sunt incole, 401. In hoc mundo confunduntur, impii uero in futuro, 147. Quando iusti cadunt, impii rident, pii dolent, 130. Quare iusti affliguntur, 148. Deus iustos in manibus impiorum relinquit in hoc seculo, in alio non, 126. Latus Domini est corona iustorum, 309. Iusti homines campis comparati, 213. Palme et cedro, 313. Quando iustitia hominum in iudicium conuertetur, 317. Seruitus iniustitie nos precipitat ad ruinam, 402. u. Deus.
    Iuuentus, quid significet, 84. Iuuentus pro uite nouitate ponitur, 145.

L
    Labores, in hoc seculo cur sancti uiri sustineant, 245. Per labores opera bona significantur, 444.
    Lac, a liquore dictum, 408.
    Lacrymas amaras cur fideles fundant, 464. Piarum lacrymarum uirtus, 188. Lacryme in precibus uiolente, 134. Spiritualis seminatio semper in lacrymis est, 440. Iuges lacryme satietatem inferunt, 142. Quando pane lacrymarum cibamur, 275.
    Lacus, quid sit, 33.
    Letari, quid sit, 98, 105. Que sit perfecta letitia, 54.
    Lamenta, unde dicta, 270.
    Lampare, id est splendere, 551.
    Laqueus, dolum significat, 41.
    Largitas donatoris ubi non habet defectum, petendi nunquam debet esse fastidium, 418.
    Latus, unde dictum, 309.
    Laus, unde dicatur, 110. Deus solus debet laudari, 210. Laudis Dei nullus est finis, 352. Cur, 118. Quando laus Dei semper sit in ore iusti, 110. Quis semper Deum laudet, 118. Quis Deum uere laudet in corde suo, 217. uera laudis confessio toto promitur mentis arcano, omnique Christiano  conuenit, 292. Laus diuina oris est et operis, 354. In laudationibus Domini actus ipse habet premium suum, 492. Tunc est Domino iucunda laudatio, quando in unum uox et uita conuenerint, 492. Laudes Domino in tribulatione exhibere eximium est, 415. Sacrificium laudis Deo acceptum, 392. Hostia laudis prestantior quam pecudum uictime, 367. Gloria Domini est, ut fideles Christi laudes eius cantare non desinant, 467. Nocturnis laudibus catholica Ecclesia se consolatur, 236. Semper surgitur, cum ad Domini preconia festinatur, 407. Sensus noster spirituali gratia repletur inter laudes Domini, 280. u. Deus, Psallere. Laus omnino certa est quam aduersarii profitentur, 280.
    Lectio diuina cuncta uirtus est, 549.
    Lectus, unde dicatur, 29. Quid per lectum debeat intelligi, 29, 139.
    Leuare, quid sit, 431.
    Lex, unde dicatur, 13. Quid sit lex Domini, ibid. Legis uerissimus lator est Deus, 40. Lex per Moysen data et per Christum impleta, 66. ueritas legis est Dominus Christus, 422. Christus in lege, non sub lege ut ceteri homines, 13. Finis fuit legis, 4. Lex peccatum detegit, 447. Quis dicatur legem quotidie meditari, 13. Fructus legis in a Pictione monstratur, 143. Quis contra legem agat, 235. Legis Domini obliuiscitur qui eius precepta non complet, 196. Dissipare legem est aliter uiuere quam prescribit, 419. Lex diuina sanctuarium Dei uocatur, 246. Mensa Domini est utriusque legis intellectualis epulatio, 230. Lex Domini spiritalis esca uocatur, de qua impiorum mens fame ieiuna est, 367. Quare calix dicatur, 255. Per uinum austeritas legis significatur, 505. Legis mysteria cere comparata, 74. Per sagittas uerba legis intelligenda, 430.
    Libanus, quomodo interpretandus, 350, 513, 517.
    Liber, unde dictus, 558. Cooperiendorum codicum artifices instituit Cassiodorus, 555. Liber uiuentium notitia Domini inuiolabilis firmaque sententia, 231.
    Liberum arbitrium ad bonum Adam peccante perdidimus, 394. Per liberum arbitrium utilitas mortalium non est explicanda, 394. uocatur pes in sacra Scriptura, 244. In mala parte exsecrabilis libertas arbitrii, 394.
    Linea, quid, 589. Quid sit linea intelligibilis, 325. Quid recta linea, 589. Quid rectilinee, 589. Quid inequales, 585. Quid perpendicularis, 589.
    Lingue laus, 490. Utilitates lingue, 490. Deus iratus linguas diuisit; adunauit propitius, 183. Diuersus lingue usus, 7. Lingua sequitur mentis arbitrium, 26. Difficile est indeliberatum rectum esse sermonem, 475. Pessimi non ante cogitant quam loquantur, 177. uiri perfecti est et competenter tacere, et apte loqui, 132. Lingua nos trahit frequenter ad uitia, et quomodo ab illis retrahatur, 478. Superflua uerba raro uitat uel continens, 132. Facilius culpa refugitur tacendo quam loquendo, ibid. Nihil dicendum nisi quod et loquentem iuuet, et audientium sensus edificet, 427. Quid sit lingua magniloqua, 45. Quid sit magna loqui, 118. Gratum dicendi genus, cum anima sua loqui, 343. Loquitur ipse alieno ministerio, qui loqui facit, 263. Quorum lingua dolum concinnet, 167. Lingua seuiens occidit, 190. Guttur eorum qui mortifera loquuntur, sepulcrum est, 89.
    Littera et syllaba, quid sint, 559. u. Orthographia. Omnes littere apud Hebreos significantias suas habent, 121. Cur secularium litterarum studia non respuenda, 534.
    Littere sacre. u. Scriptura.
    Locus est liber et spatiosus quem diabolus non occupat, 99.
    Locus dialecticus, quid sit, 571, 573. Locorum agnitio dialecticos atque oratores multum iuuat, 572. De locis rhetorices in generali et in particulari, 573, 574, 575. Ex quibus locis medii sumantur, 576. In persona et negotio omnis locorum ratio constituta est, 581. Loci partitione sumpti multiplici sunt modo, 577.
    Lucernas perpetuas inuenerat Cassiodorus, 556.
    Luna et stelle, ad obsequium, non ad imperium condite, 462. Quid eclipsis lune, 591. u. Eclipsis.

M
    Maceria, quid sit, 303.
    Machabeorum libri II maximam partem sanctus Ambrosius in libro Patriarcharum exposuit, 543. Libros Machabeorum Bellator presbyter commentatus est, 543.
    Madian, interpretatur declinans iudicium. 284.
    Magnitudo, numerabilis quid, 589.
    Maheleb, interpretatur chorus diuina uerba decantans, 295.
    Maledicere corde quis dicatur, 204.
    Malitia, ex macie dicta, 245. Nobis non est naturalis, sed aduentitia, 184. Est omnium criminum mater, 119. Qui in malitia sperat, seipsum decipit, 205.
    Malum, quid sit, 112. Duplex malum, 412. Cur malum non sit substantia, 226. Omne malum suam importat ultionem,  193. Deus bene utitur malis alienis, 355. Dominus retribuet nobis bonum pro malo, 391. Queuis mala nos non debent a Christi gratia segregare, 148. Nocentes malum inferendo prosunt innocentibus, 91. Quem Deus adiuuat malorum contritione non deficit, 236. Malum intestinum uulnus insanabile, 187. u. Peccatum. Quando omnia mala finienda, 42.
    Malorum hominum que sint indicia, 635. Malorum pena est a munere Diuinitatis arceri, 287. Malis societate misceri non debemus, 121. Populus Dei nescit cum malis morum permixtione confundi, 279. Quoties mala committi patimur, eis consentire uidemur, 168. Malus dum predicatur extollitur, 40. Cur mali odio habeant bonos, 123. Felicitas eorum uelut somnium euigilantium, 247. Cur mali oues uocentur, 507. u. Peccatores.
    Mala punica, quid significent, 518, 526, 530. Quid punicum et granatum significet, 532.
    Manasses interpretatur oblitus, 199, 275, 371.
    Mandata Domini dicta sunt ut fiant, non ut tantum cantentur, 345. Precepta Domini triplici doctrina continentur, 21. Omnia Dei precepta nos implere conuenit, 258. Quis ad precepta Domini custodienda paratus dicatur, 407. Quis sermones Domini custodiat, 399. Per dilectionem non per timorem mundanum preceptum Domini decet sanctos uiros operari, 413. uia mandatorum nisi dilatato corde non curritur, 403. Mandata Domini bene seruantur, cum nulla aduersitas metuitur, 407. uere Deum diligit, qui mandata eius custodit; et is a Deo exauditur, 330. Illi semper hilares sunt, qui a iussis Domini non recedunt, 338. Psallit Domino in cithara, qui per actum carnalem mandata Diuinitatis operatur, 327. Exercitatio nostra iussionum Domini obseruatio dicitur, 261. Mandata perfecte discuntur, cum fiunt, 408. Intellectus mandatorum sancta operatio est, 412. uera Dei recordatio mandatorum eius obseruatio, 264. Mandata qui custodit, et ab ipsis custoditur, 401. Beati sunt qui precepta Domini pura mente custodiunt, 359. Mandata Domini ueram prudentiam conferunt et salutem, 404. Ipsi uirtute possunt, qui iussis Domini obediunt, 346. Cur a mandatis Domini qui non declinat, nulla deceptione capiatur, 415. Sub defensione Domini sumus, dum a preceptis eius non deuiamus, 415. In mandatorum nullo peccandum, 399. Se persequitur, qui Domini iussa non sequitur, 312. Per partes perit, qui diuinis iussionibus reluctatur, 357. Precepta legis futurorum umbra et speculum, 359. Per denarium diuina precepta intelliguntur, 526.
    Mandragora, quid sit, et ad quid apta, 530.
    Manes, in quo errauit, 8.
    Manifeste, unde dicatur, 165.
    Manna. u. Eucaristia.
    Mansuetos inter et mites que differentia, 84. Quid dicantur mansueti, 110, 123. Suscipiuntur in celum, 493. Mansueti montibus comparantur, 328.
    Manus, potestatem significat, 146. Quid per leuam, quid per dexteram intelligatur, 509, 532. Per manus operatio designatur, per digitos uero operationis discretio, 41, 521. Leuare manus significat bonis operibus occupari, 405. Qui dexteram muneribus repleant, 87. Quis spiritualiter manus lauat, 87.
    Marcellini  historia, 550.
    Mare, a meando dictum, 351. Per mare mundus intelligitur, 211. Gentes, 319. u. Mundus.
    Marius, uictorinus, librum de Hypotheticis Syllogismis edidit, 569.
    Martyrium uerum solus Ecclesie filius meretur, 392. Martyrium durum est iter carni, sed beata est uita anime, 223. Est calix salitaris, et cur, 391. Quando martyres de tribulationibus liberati, 122. Ut martyres Deus coronet, patitur eos tormenta sustinere, 387. Eos tradit ad penas, ut reddat coronas, 326. Per genas ecclesie martyres significantur, 515. Per cedros, 276. Per colles, 213. Martyres ouibus comparati, 147. Ossibus, 477. Et turribus, 435. Per mustum malorum granatorum dilectio sanctorum martyrum designatur, 532.
    Mathematica, quid sit, 559. Quid, et in quas partes diuidatur, 583. Cur doctrinalis uocetur, 559. Quid magnitudines rationales et irrationales, 589.
    Mattheum  B. Hieronymus, sanctus Hilarius et uictorinus episcopus explicuerunt, 543.
    Matutinum, dicitur quasi mane primitiuum, 71. Quis mane deprecatur, 25.
    Meditatio, frequens est mater intelligentie, 538. Quid sit cum corde meditari, 260. Meditatio diuine Scripture ex usu dulcescit, 261. Que meditatio beatos faciat, 409.
    Melchisedech. u. Eucaristia, Sacrificium.
    Memoria, quid sit, 345, 563.
    Mendacium, ore prolatum est labor labiorum, 475. Cur mendacium significet idola, 22. Sepulcrum mortui guttur est mentientis, 26.
    Mensa, unde dicta, 79. Mensa in bono et in malo ponitur, 80. u. Eucaristia.
     Mentis nostre intuitus qualis, 431. u. Anima.
    Meridies, unde dictus, 185.
    Meritum. u. Gratia.
    Metempsychoseos error damnatur, 345.
    Miracula, a sanctis hominibus facta describuntur, 636. Sancti post mortem miraculis coruscant, 515. u. Christus.
    Misericordia, est in manu Domini, 448. Nos misericordie Dei offerre debemus, et cur, 639. Nullum tempus a misericordia Dei exceptum, 365. Corda nostra sine pluuia misericordie, sicut terra sine aqua, 319. Misericordia Domini tormentorum consolatrix, 409. Dominus miseretur miserentibus, 30, 243. Misericordia illa est de qua alter non gemit, 441. u. Deus.
    Missarum ordo in psalmo XXXIII uidetur descriptus, 113. Trisagion in missarum celebratione canit Ecclesia, 87. u. Eucaristia.
    Mitis. u. Mansuetus.
    Moab, id est ex patre, 283. Moab interpretatur ex patre, 371.
    Monastice uite laus, 350. uita cenobitica et eremitica commendatur, 455. Non est alienum a monachis hortos colere, et agros exercere, 554. Rustici a monachis erudiendi, 556. Monachi passeribus comparati, 350.
    Mons, in Scripturis diuinis equiuocus est, 43. Montes in bono et malo ponuntur, 439. Quid per montem significetur, 20. Per montes sancti uiri, uel libri Domini, uel angeli possunt intelligi, 431. Per montes apostoli et prophete significantur, 240.
    Mortalitas, est paries quidam constitutus inter Deum et homines, 510.
    Morte affici, quid sit, 149. Quid sit mors, 629, 637. Que sit uera mors, 148. uespera nostra est nostra mors, 476. Fidelibus mors somnus est, 442. u. Sanctus.
    Moyses, interpretatur assumptus, 262, 305. Minister est ueteris Testamenti, et propheta Noui, 305. uirga Moysi hereditas uocata, 249.
    Mundi figuram oui similitudini uarro comparauit, 591. Totius mundi etas eternitati comparata, nimis est exigua, 341. Mundus hic a Deo regitur. u. Deus. Mundus hic lacus quidam est, 91. Locus afflictionis est, 148. Locus peccatoris est, et quare, 122, 127. Duobus modis transitur, 126. In hoc mundo peregrinatur omnis qui Christo deuotus est, 406. Felicitas mundi non querenda, 169. Quanto quis superna desiderat, tanto erga ea que mundi sunt languescit, 522. Qui mundana spernit, suauitate diuine contemplationis expletur, 259. Nec hominem nec diabolum timet, qui mundana despicit, 189. Que anime mundum uicerint, 402. Mundum deserentes malorum oblocutionibus subiacent, 429. Luxus, auaritia, superbia primitiua sunt mundi que Dominus percussit, 462. Amatores mundi illa diligunt unde perire noscuntur, 430. Mundus iste mare dicitur, 223. Per noctem mundus iste intelligitur, 406. Cur desertum dicatur, 463. Mundani homines cere liquenti comparati, 325. u. Seculum, Sanctus.
    Murenule, quid sint iuxta litteram et mysticum sensum, 507.
    Murmurantium cogitationes intus latentes agnoscit Deus, 266. Exaltat cornu, qui contra Deum remurmurat, 255.
    Musica, quid sit, 328, 583, 585. Quis musice inuentor 586. Musice discipline commendatio et diuisio, 278. Recensentur omnes toni musice, et qui sint, 587, 588. u. Tonus. Utilitas musice, et qui de ea tam Grece quam Latine scripserint, 588. Celum et terra non sunt sine musica, 536. Quomodo musica per omnes actus uite nostre diffundatur, ibid.
    Myrrha et ales, quid sint et quid significent, 319.

N
    Nardus, quid sit, 507. Fragrantiam uirtutum designat, que a tempore Incarnationis excreuit, 507.
    Nares, unde dicte, 387.
    Narratio, quid sit, 28, 462, 565. Narratio, cor et anima causarum uocatur, 103.
    Natura, quid sit, 52, 72.
    Necessitas, unde dicatur, 99. Quid sit necessarium, 571. Quid necessarium ac non probabile, 571.
    Negatio, quid sit, 568.
    Negationes, que permittantur, 237.
    Negligentibus et infidelibus Deus dormit, 270.
    Nephtalim, id est dilatatio mea, 224.
    Nequam, unde dictus, 122.
    Nequitia, quid, 122. u. Peccator.
    Nimius, quid dicatur, 398.
    Nomen, unde dictum, 243, 592. Quid sit, 559, 568, 592. De nominum casibus et numeris, 596, 597, 598. De nominum generibus, 596. De nominum declinationibus, 598. De gradu positiuo, comparatiuo et superlatiuo, 595, 596, 597. Nomen et aduerbium quamdam habent inter se cognationem,  592. Nomina antiqua ueniente Christo mutata sunt, 53.
    Nox unde dicta, 13.
    Noxia audire et non respondere fortissimum est, 130.
    Numerus, quid sit, 15. Quid significet, 102. Monas non potest numerus dici, 15. Quaternarii numeri commendatio, 24. Quinarius numerus cui attribuatur, 27. Senarius numerus perfectionem significat, 526. Cur, 513. Quare senarius numerus penitentibus aptetur, 30. Septenarius numerus quid significet, 34, 55. Septenarius numeru. Spiritus sancti uirtute perfectus, 358. Septuplum perfectionem muneris celestis significat, 274. Numerus septenarius ad septiformem Spiritum respicit, 46. Numerus octonarius magna sacramenta in Scripturis continet, 36. Numerus nonarius quod sacramentum contineat, 43. Numeri denarii commendatio, 44. Significat remunerationem, 513. Numerus undenarius quod mysterium indicet, 46. Numerus duodenarius mysticus, 48. Laudatur, 385, 639. Numerus decimus tertius quid representet, 50. Quid numerus decimus quartus representet, 52. Quid numerus decimus quintus significet, 54. Numerus decimus sextus quod mysterium representet, 57. Numerus decimus septimus magna legis sacramenta concludit, 64. Quid numerus decimus octauus significet, 67. Quod sacramentum numerus decimus nonus contineat, 69. Quid numerus uigesimus significet, 71. Numerus uigesimus primus quot sacramenta contineat, 78. Numerus uigesimus secundus quid significet, 80. Numerus uigesimus tertius ad quid spectet, 82. Numerus uigesimus quartus que mysteria declaret, 86. Quid numerus uigesimus quintus significet, 88. Numerus trigesimus quid significet, 102. Numerus trigesimus tertius que mysteria contineat, 113. Numerus quadragesimus purificationi aptatur, 138. Numerus quadragesimus secundus quod mysterium contineat, 145. Numerus quadragesimus sextus que sacramenta declaret, 158. Numerus quinquagesimus significat annum iubileum. 175. Numerus sexagesimus ad quos pertineat, 202. Numerus septuagesimus legi, octogenarius uero populo Christiano quomodo deputetur, 307. Octogenarius numerus in malo aliquando accipitur, 526. Numerus nonagesimus quomodo sanctam Trinitatem representet, 311. Millenarius numerus pro summa perfectione ponitur, 534. Ratio interpretandi numeros, quando excedunt, 90. Quid numerus circulatoris, 590. De numeris ad arithmeticam pertinentibus in genere et in particulari, 584, 585, 586.

O
    Oblationes pie, caritatis studio facte, non sunt respuende, 52.
    Obliuio, ab originali peccato descendit, 400
    Obloqui, quid sit, 148.
    Obscurum, quid, 565.
    Obsecrare, quid sit, 122.
    Obsidio, unde dicta, 74.
    Obturare, a sacerdotibus tractum, et quomodo, 192.
    Occasus, unde dictus, 366.
    Occidentalis locus, quid, 590.
    Occultis  filii quid significet, 37.
    Octaua, ad eternam pertinet requiem, 44.
    Oculus, unde dicatur, 29. Oculus intellectum significat, 99.
    Odium, unde dictum, 472. Perfectum odium est homines diligere, et eorum uitia semper horrere, 472.
    Officii diuini uigilias horasque gratas faciunt psalmi, 2. u. uigilia.
    Og interpretatur coaceruans, 463. Og interpretatur conclusio, 459.
    Olei unctio, quare frequenter adhibita, 80. Oleum in bono et in malo ponitur, 477.
    Olera, unde dicta sint, 121.
    Onerare qui alium festinat, se grauat, 438.
    Opera hominum, uie dure sunt, 55. Fulgor Dei operum qualitates aperit, 122. Opera bona, hic uelut semina iaciuntur, 383. Sunt semen fructus eterni, 342. Suam uocem habent, 290. Diluculo semper exsurgit qui piis operibus in Ecclesia Deum laudat, 370. Plaudunt manibus bene operantes, 157. Cibus Domini bona nostra opera sunt, 519. Opera pia per eleuationem manuum intelliguntur, 476. Semen opera nostra significat, 125. Et opera bona, 88. Bona opera cithare comparantur, 166.
    Oppositionibus , 563.
    Opprobrium, quid significet, 99. Grauiora sunt opprobria que uicinitas nouit, 272.
    Orare, Oratio, Orator. Oratio oris ratio dicta, 289. Oratio duobus modis dicitur, 54. Quid sit oratio, 134. Que sit cordis petitio, 122. Orationum genera, 336. Orationis forma, 319. Quis ueraciter Deum inuocet, 489. Quis perfecte oret, 55. Quomodo ante Deum semper oramus, 518. Regula recte petitionis, 337. Modus orationis perfecte indicatur, 22, 337. Ad  Deum plus clamat causa quam lingua, 104. Quando insipienter et sapienter petimus, 72. Oratio ex humili, mansueto et sincero debet corde procedere, 480. Decet peti nimia supplicatione quod summum est, 445. Iustum est ut iugiter rogetur, qui, si non petatur, offenditur, 418. Nunquam debet a precibus cessare, qui punienda prauitate peccauit, 290. Aliud est petere tentando, aliud confitendo, 265. Fidelium clamor est deuote mentis affectus, 422. Ad Dominum non clamat, nisi qui petitionem suam ad eum toto cordis affectu dirigit, ibid. Ille tantum clamat ad Deum, qui petit que fidelibus dantur, 259. uox deprecationis est puritas orationis, 474. Suggestionibus inimici orando non cedere certamen magnum, 336. Si Deum inuoces indeuotus, iudicium postulas, non ueniam, 254. Boni quid orando petunt, mali uero quid, 89. Oratio dominica, quotidiana oratio uocatur, 277. Sanctus Cyprianus orationem dominicam primus exposuit, 243. Sancti Cypriani liber de Orationis dominice Expositione laudatur, 550. Orare commonemur tensis manibus in modum crucis, 206. Mos orandi tensis manibus in modum crucis, 149. Oratio est sacrificium, 143. Per orationem Deo presentamur, 427. uerba orationis quasi quedam persona ad conspectum Domini intreunt, 295. Contra peccata continua remedium est Domino iugiter supplicare, 476. Orationis effectus, 305, 476. Clamat homo, ne sileat Deus, 91. Bonas orationes uelut aliquid uultuosum Deus inspicit, 478. Deus fideliter supplicantes efficaciter audit, 330. Semper ad utilitatem suam auditur, qui clamat ad Dominum, 73. Multi petunt a Deo, sed feliciter differuntur, 489. Oratio cum a Christo funditur, institutio est sancta fidelium; cum a subiectis agitur, satisfactio est delictorum, 290. Iudicium ille solus probatur euadere, qui recurrit ad preces, 481. Iustitie est diuine supplicanti parcere, 235. uitium orantibus commune, et maxime otiosis, 129. Oratio incenso comparatur, 476. Incensum orationes significat, 216. Deus repellit a mandatis subdole rogantes, 400. Orator quid sit, eius officium et finis, 563. Que sit differentia inter dialecticum oratorem et philosophum, 572. Tria debet prestare orator, 562. Orator uitio iracundie careat, et quare, 563. Reuocantur in melius oratores artificiosi, 104. Oratio quid sit, 568. Orationis duo sunt genera, 562. Quot sint partes orationis, 559, 560, 592. Quid sit demonstratiuum genus, 563. Quid ostentabile, 566. Quid honestum cause genus, 565. Quid sententiabile, 566. Quid deliberatiuum, 246, 562. Quid iudiciale, 563. Questio iudicialis duabus partibus segregatur, 581. Quid sit qualitas iuridicialis, 564. Quid remotio criminis, 564. Quid sit coniecturalis status, 564. In suadendo et dissuadendo tria spectanda, 562. Quando fiat uitiosa oratio, 563. Eclipsis est defectus orationis, 255. u. Eloquentia, Eloquium.
    Ordines rerum non conuertit, nisi qui eas fecit, 381. Ordines ecclesiastici. u. Ecclesiastici, Penitentia.
    Oreb interpretatur siccitas, 284.
    Organum, quid sit, 501. Per organa Scripturarum diuinarum collatio intelligitur, 464.
    Origenes, quot libros in Octateuchum confecerit, et quomodo sit legendus, 539. Epistolam ad Rom. uiginti libris declarauit, quos Rufinus in decem redegit, 544. Cassiodorus loca praua Origenis sedulo adnotauit, 540.
    Orosii  historia, 550.
    Orthogonium, quid, 589.
    Orthographia, quid, 560. Utilitas et dignitas orthographie, 606. Ex quibus auctoribus orthographia a Cassiodoro desumpta, 606. Orthographia apud Grecos sine ambiguitate expressa, non uero apud Latinos, 539. Orthographos antiquos collegit Cassiodorus, 555. Orthographi prisci frequenter relegendi, 548. Quedam uocabula non scribuntur modo per easdem litteras per quas antiquitus, 605. De quibusdam litteris, et quomodo scribi debeant, 606, 607, 608, 609 et seqq. Aliter scribere et aliter pronuntiare uecordis est, 610,
    Ossa, fortitudinem animi significant, et quomodo, 28, 115. Et firmitatem, 103. Et fidelium firmitatem, qui non conterentur, 113.
    Ostium, ab ostando dictum, 476.
    Otium u. Christiani.
    Oues Domini que sint, 274.
    Oxygonium, quid, 589.

P
    Pacificus, quis sit, 127. Pacificos Dominus querit, 434.
    Pactum, quid sit et unde dictum, 424.
    Pagani, dicti quod a ciuitate Dei longe sint, 530. u. Christi passio.
    Pallium. u. Diplois.
    Palma unde dicta, 313.
    Palpebre, unde dicte, 44, 451.
    Paradisus, uocatur terra uiuentium, 90, 479. Quid significet paradisus, 470. Paradisi descriptio, 638.
     Parallele, quid, 549.
    Parcit Deus, cum sibi non parcit reus, 104. Damnantibus se parcit Dominus, 26. Dominus cum hic punit, in iudicio parcit, 128.
    Participium, quid, 559.
    Partitio, quid, 565.
    Passeri, quinam comparentur, 338.
    Passio Christi. u. Christus.
    Pater. u. Deus.
    Pater eternus. u. Trinitas.
    Patientia, quid sit, 34, 40, 235. Conuenit Christiano, 135. Patientie effectus mirabiles, 109. Si patientia a corde recesserit, turbamur; si permanserit firmamur, 129. Patientia semper mitigantur aduersa, 316. Per patientie bonum diuinum nobis uenit presidium, 402. uincit qui patitur, uincitur qui uulnerat, 317. Nullum crimen est quod non impatientia matre nascatur, 362.
    Patria, quasi patris atria dicta, 322.
    Patrum scripta, sedulo legenda, 548. Labor Cassiodori Patrum codices legendo, 553.
    Paulini liber de Theodosio principe eloquens, 551.
    Paulus  per Beniamin designatur, 224.
    Paulus simplex demonibus imperauit, 369.
    Pauper unde dictus sit, 82. Spiritualis pauper quis sit, 111. Qui pauperes Dei sint, 240. Qui sint pauperes Christi, 453. Pauperes Christi sunt apostoli uel prophete, 240. Pauperes Christi sunt qui delicias uoluptatesque despiciunt, 232. Pauperum Christi laus, 336. Qui pauperes saturandi sunt, 77. Pauper eumdem quem iudicem habet refugium, 38. Quando pauper ad studium uirtutis accenditur, 40. uirtus animi in paupertate infirmatur, 99. Cur eam Christus elegerit 508. u. Egenus.
    Pax, unde dicta, 434. Pax uera, 254. Quis pacem cum Domino habeat, 257. Pax eterna ex diuina contemplatione prouenit, 495. Pax sequenda, quia fugit, 112.
    Peccare. Peccatum. Peccatum originale astruitur contra Pelagianos, 170. Quis eorum error circa hoc peccatum, 359. An peccatum originale sit per traducem in anima, 633. Quam iuste sanctus Augustinus de hoc dubitauerit, 633. Peccatum originale preuenit antequam nascamur, 58. Infantes originali peccato obnoxii sunt, 481. Et omnis qui uiuit, 67. Delicta ignorantie peccatum originale dicitur, 84. Originale peccatum ad uitia semper nos trahit, 413. Peccatum originale per baptisma deletur, 633. Quando quis priscorum delictis reus sit, 374.
    Peccata inter et iniquitates que sit differentia, 103. Omnes uincti sumus lege peccati, 232. Sine leui peccato uita ista non ducitur, 516. Sancti uiri culpas ex toto uitare non possunt, 447. Nemo quandiu uiuit potest effugere peccatum, ideo iugiter petendum est absolui, 447.
    Peccatum omne tribus modis contrahitur, 373. Quando per oculos peccamus, 404. Pingue et ualidum peccatum quod arbitrio committitur, 245. Peccata grauiora, quando cum aduertentia sunt commissa, 170. Maximum est uitium post peccatum ad excusationes confugere, 476. Cur, 255. In uicem est facti, sceleris prolata sententia, 208. Grauissimum est peccatum occasionem alicui prebere peccandi, 247. Quis alterius peccati particeps, 167.
    Peccata quanto maiora sunt, tanto longius a Deo repellunt, 26. Qui peccat, gratiam sancti Spiritus amittit, 173. Peccatum contra nos stat quasi figurata imago, 170. Multa peccata ingentes excitant fluctus, 328. Quare copiosum dicitur peccatum, 88.
    Peccatum morbus est animarum, 440. Peccata sunt uinculi, 407. Peccata tenebrosa sunt, 163.
    Peccata nostra nisi intelleximus, ad penitentiam non uenimus, 102. Profunde ignorantie est aliquem nescire, quod peccat, 247. Peccatorum nostrorum memores semper esse debemus, 127. Peccati memores sua facta refugiunt, seque ad beneficia Domini conuertunt, 301. Singulare remedium quo peccata uitentur, est presentia Dei, 54. Nunquam peccatum relinquit, qui amat quod peccat, 177. Reuertitur in dimidio dierum suorum, qui ad antiqua delicta reuertitur. 341. Abominatio peccatorum est absolutio nostra, 288.
    Peccata quomodo deleantur, 172. Multis modis peccata dimittuntur, 27, 238. Cum Deus delicta respicit, punit; cum hominem intuetur, absoluit, 108. Peccata per spinas intelliguntur, 395. Cineribus peccata comparantur, 339. Peccata aquis comparata, 298. Peccata fumo comparata, 124. u. Iniquitas, Malum.
    Peccator, quis sit, 12, 15. Duo sunt genera peccantium, 15, 118. In peccatores inuehitur Cassiodorus, 635. Modus excedendi peccatoribus datus est, 348. Detestabilium hominum consuetudo, 56. Peccatores uitiant illam imaginem in qua creati sunt, 482. Non intelligunt dignitatem suam, 162. Plerumque per decorem composite locutionis se abscondunt, 177. Quando completa sit nequitia peccatorum, 32. uota uel facta peccantium semina dicuntur, 70.  Dominus nulla reprehendenda constituit, peccator econtra, 108. Que sint diuitie peccatorum, 123. Mutuantur peccator et iustus, sed diuersimode, 124. Die peccatorum cum festinatione transeunt, 267. Infelicitas peccatorum describitur, 163. Proiicitur a facie Domini, qui curari non uult, 172. Deus peccatores uidet, ut eos perdat, 112. Quomodo mors peccatorum sit pessima, 113. Peccatores a regno Dei excludendi, 25. Locus est peccatorum suppliciis preparatus, 39. Cur locus eorum mortis umbra dicatur, 296. Peccatores non sola peccatorum suorum recordatione puniendi, 39. In diaboli retiaculum cadent peccatores, 478. Peccatoris conuersio describitur, 635. Que a peccatoribus erga Deum agenda, 557. Deus iubet peccatores se semper affligere, 421. Qui peccatores Domino propinquent, 105. Occidit Deus peccatorem cum moritur peccato, ut uiuat Domino, 471. Deus eleuat et elidit feliciter peccatores, 339. Illos ad eorum salutem destruit, 198. Eos percutit, ut misericordiam per penitentiam impetrent, 353. Peccator quomodo tacet, et loquitur, 103. u. Gratia. Peccatores in Christum refugium habentes herinaciis comparati, 350. Quid sit gladius peccatoris, 123. uelum quoddam est densitas peccatorum, 122. Peccatores sunt carbones, 59, 430. uolnutates peccatorum pulueri comparantur, 114. Capra peccatoris figura est, 525. Per terram peccator intelligitur, 198. Cur, 328. uasi luteo comparatur, 18. Dies peccatorum globis fumiferis exequantur, 337. Peccatores feno comparati, 243, 446. Luto platearum, 63. Fumo et cere, 219. Peccatores obstinati crystallo comparati, 495. Quid sit puteus, et quando in eum cadent, 220.
    Pecudum  uice qui apud Deum sint, 247.
    Pelagianerum error, 69. Quam perniciosus, 83. Exsecrandus, 98. Damnatur, 53. Obiectiones soluuntur, 171. u. Peccatum originale, Gratia.
    Peregrinus, unde dicatur, 134. Que peregrinis et egrotis preparantur fiunt celestia, 554.
    Perfectio nostra ad Dominum peruenire, 189. Perfectorum est nunquam a Deo uelle recedere, 278. Perfectorum potestas, 356. u. Consummatio, Gemitus.
    Perfidorum genus duplex, 333. Perfidi immemores sunt Dei, 29.
    Pericula que habentur occulta grauiora sunt, 474.
    Persecutio Ecclesie, triplex, 41. Quid persecutores dicebant Christianis afflictis, 144. Iis credere nesciunt Christi membra, 376. Persecutorum tormenta castigatio Domini uocantur, 395. Utilitas ex persecutionibus, 318. Ecclesia persecutionibus improborum crescit, 445. Electorum numerus creuit, quantum se tyrannorum ira succendit, 424. Perficiuntur passionibus fideles, 328. Perfectus Christianus in prosperis, et in aduersis temperatus, 332. Per aquas et flumina persecutionum mine et blandimenta intelliguntur, 533 Persecutores abyssis comparantur, 348. u. Ecclesia, Mali.
    Persona, quid sit, 31.
    Pes, quid, 559. Quid significet, 39. Per pedes motus animi intelliguntur, 420. Pes in singulari pro superbia et pro affectu mentis ponitur, 120.
    Pessimum, unde dictum sit, 113. Quare pessimi fugiendi, 87.
    Petrus, abbas, Commentaria in omnes Epistolas sancti Pauli ex operibus sancti Augustini confecit, 543.
    Phantasia, quid, 41.
    Pharao, interpretatur dissipatio, 499.
    Philosophia, quid sit, et quotuplex, 567. Errores philosophorum, mundum nunquam aut creatum aut finiendum, rite euersi, 341. In philosophos paganos inuehitur Cassiodorus, 635. Pisces maris philosophos significant, 36. uid. Dialectica, Oratio, Psalmus XL.
    Pietatis spiritus, quid, 94. Pietatem non potest inuenire qui eam aliis impendere contempsit, 374.
    Pilatus, quando ambulauit in magnis, 449.
    Placabilem semper reperiri summa uirtus Christiani, 430.
    Placet Domino qui sibi displicet, 103.
    Plage, quid sint, 134.
    Penitere, quid sit, 22. Que sit uera penitudo, 29. Perfecta penitentia est peccata futura cauere, et lugere preterita, 170. Que differentia sit inter penitentes et lamentantes, 248. Que sit formula penitentium, 30. Penitentia priuata non arcet ab ordinum susceptione, sed publica, 175. In hoc seculo tempus est penitentie, 445. Homo debet semper lugere quod peccat, 258. Penitentium encomium, 131. Penitentie laus, 449, 483. Conditio beata penitentium, 342. Duobus modis perfecte penitentie uirtus ostenditur, 131. Penitentia est medicina inestimabilis, 105. Deus resistentes sibi inimicis dimittit, et penitentes protegit, 280. Confusio penitentium eternum tollit opprobrium, 298. Fedos peccata reddunt; sed penitentie lauacra reddunt decoros, 322. Recipiunt proficuam penam, qui propter uitam torquentur eternam, 468. Penitentia est quoddam iudiciale genus, 30. Peccatori laus diuina interdicitur, non penitenti, 167. Omnis penitentia est oratio,  336. Cur penitentes talia se dicant perpeti qualia humana natura non preualet sustinere, 338. Penitentiam agere etiam in uite termino non desperandum, 290. In uero penitente peccata non redeunt, 172. Carbones ignis sunt penitentie cruciatus, 475. Per nycticoracem penitentes intelliguntur, 338. Conuallis lacrymarum est penitentis humilitas, 286.
    Populi, per aquas intelliguntur, 485.
    Porta, unde dicta, 82, 228. Porte Domini, 331. Porte uocantur apostoli, Christus uero porta, et quare, 395. Quid sit porta mortis, 39. Porte mortis a diabolo posite, 82.
    Portio a parte dicta, 406.
    Potentia summi principis dignitatem seruientis auget, 456. Cur iniquam potestatem non permittat Dominus diutius grassari, 439. uirga boni malique potestas significatur, 439.
    Preceptum. u. Mandatum.
    Precingere, quid significet, 97.
    Predestinatione  consistit quidquid in mundi administratione euenerit, 314. Cogitationes cordis Domini significant predestinationem rerum, 108. Per plantationem in domo Domini predestinatio eius significatur, 313.
    Predicatores, quid agere debeant, 521. Predicatoribus nunquam deest uerbi Dei predicatio, 527. Deum predicando non eum magnificamus, sed nos magnificamur, 243. Deus pro capacitate mentis temperat uerbum predicationis, 533. uerba predicantium piis imbres, perfidis igniti laquei, 44. uox tonitrui predicatio sanctorum, 348. Boues predicatores designant, 36, 216. Pedes predicationes significant, 157. Per celos ueri predicatores intelliguntur, 299. Nubes predicationibus prophetarum comparate, 119. Per nubem uerbi Domini predicator intelligitur, 68, 262, 347. Per fauum et uinum sancti predicatores figurantur, 520. Cur ueri predicatores montibus eternis comparari possint, falsi uero non, 257. Sancti predicatores cur uitte coccinee comparentur, 515.
    Premia Domini tanto plus desiderantur, quanta probantur largitate concedi, 431. Cur uidendo alterius premia proficiat sancta conscientia, 409. Quid Deus in nobis coronet, quid damnet, 488.
    Prepositio, quid, 559. Cur sic uocetur, 604. De prepositionibus singulis, 604, 610, 611.
    Presumendum in sola Domini pietate, 423. Nihil de sua possibilita e presumendum, 312.
    Preces. u. Oratio.
    Primasii liber, Quid faciat hereticum, 544. u. Apocalypsis.
    Princeps, unde dictus, 16.
    Probabile ac non necessarium, quid sit, 572.
    Probatio passionem significat, uisitatio resurrectionem, 55.
    Processio. u. Ecclesia.
    Prodigium, unde dictum, 156, 268, 357, 459.
    Profanum, unde dictum, 303.
    Profutura non amare dementis est, 419.
    Progenies, due a Deo posite: prima ab Adam ad Christum; secunda a Christo ad finem seculi, 288.
    Pronomen, quid, 559.
    Pronuntiatio, quid, 563.
    Proemii causa que sit, 562.
    Prophetia, quid sit, et quotuplex, 3. Prophete uidebant mente quod ore predicabant, 301. Spiritus sanctus in prophetis non semper mansit, 3. Prophetie uirtus, 150. Prophete labia Domini, 303. Penne Domini monita prophetarum, 309. Prophetarum predicationes fulgura et pluuie sunt, 459. Prophete tempus euangelice predicationis optauerunt, 224. Excussores prophete uocantur, 442. Nubes prophete uocantur, et quare, 191. Firmamentum prophetarum Christus, 243.
    Proportio, quid sit, 589. Diuerse proportiones explicantur, 590.
    Proportionalitas, in tribus terminis inuenitur, 590. Que confusa proportionalitas appelletur, 590.
    Propositio, quid, 566, 571. Due sunt propositionum species, sub quibus multe alie, 571. Quid sint termini propositionum, 571.
    Proprium, quid sit, 568.
    Prosper  tres libros totius auctoritatis diuine conscripsit, 539. Sanctus Prosper Chronica ab Adam ad Genserici tempora perduxit, 550.
    Prosperari, quid sit, 396. Mos in prosperitate et in aduersitate positorum describitur, 45. Scelerati homines alienis prosperitatibus intumescunt, 356.
    Prospicere, quid sit, 108.
    Protectio Domini alis comparata, 202.
    Prothei factum, 628.
    Prouerbia Greco sermone exposuit Didymus, 541.
    Proximi, qui sint, 130. u. Charitas.
    Prudentia, quid sit, 632.
     Psallere, quid sit, 34, 71. Quid sit Deo psallere, 38. Quid sit psallere sapienter, 157. Quid sit cantare, quid sit psalmum dicere, 89. Quis Deo cantet et nomini eius psalmum dicat, 220. Quibus instrumentis psalmi olim canebantur, 3. Quando psallimus decem chordis, 166. Quis tubis psallat Domino, 328.
    Psalmodia, quid sit, 465. uocis deuotio et mentis hilaritas in psalmodia debent sociari, 318. Psalmodie uirtus exponitur, 231, 466. Psalmodia et penitentia perfectum efficiunt Christianum, 142. Psalmodia iter ad Deum uocatur, 168. Per uocem exsultationis psalmodia designatur, 157. u. Deus, Laus.
    Psalmorum diuisio secundum antiquos Patres, 239. De quinquefaria psalmorum diuisione, 5. Utrum in quinque uoluminibus psalmorum sit secanda contextio; an certe unus liber debeat nuncupari, 5. Psalmorum ordo dispositionem rerum mirabilem indicat, 496. Duplici mysterio decursus, 502. Quid contineant psalmi, 8. Psalmorum precones sunt tituli, 201. De unita titulorum inscriptione, 5. Inscriptiones psalmorum per allusionem intuende, ibid. Quare nomina propria in titulis psalmorum ponantur, 141. Quare nomina Idithum, Asaph, prefiguntur titulis psalmorum, 4. Cur in titulis finis frequenter repetatur, 48. Cur in titulis psalmorum frequenter in finem positum sit, 43. Quare psalmi a beatitudine incipiant, 12. Psalmorum numerus que mysteria contineat, 9. Cur secundus psalmus in Scriptura uocetur primus, 15. In psalmo XL tres philosophie partes docentur, 141. Psalmi penitentiales cur sint septem, 27, 483. Quare psalmi penitentiales ab afflictionibus inchoant, et in gaudiis desinunt, 483. Cur septem psalmi laudes Domini contineant, 490. Inter psalmos maxime penitentiales estimandi, 30. Quare psalmus L quoties peccatorum uenia petitur, assumitur, 175. Psalmi tribus modis loquuntur de Christo, 6. Psalmi de incarnatione loquentes dulcius accipiuntur, 138. Quomodo psalmi ad Christum referantur, 15. Psalmi uirtus que sit, 6. Libri psalmorum commendatio, 1. Diuine Scripture thesaurum complectitur, 239. Ad institutionem beati uiri pertinet, 11. Psalmi sunt apotheca copiosa, 2. Psalmi sunt uasa ueritatis, 2, 238. Psalmi sunt dulcisonum organum, 2. Duo sunt genera psalmorum alphabetum continentium, 82. Alphabetum perfectum aut imperfectum in psalmis ad quos spectent, 380. Quosdam psalmos B. Hilarius, B. Ambrosius et B. Hieronymus, sed omnes B. Augustinus studiose tractauit, 541. u. Athanasius.
    Psalmus, unde dictus, 4. Quid significet psalmus, 144. Quid sit psalmus, 4, 16, 19, 21, 492. Quid sit psalmocanticum, 5. Quid sit psalmuscantici, 217, 254. Quid sit canticumpsalmum, 5. Quis cantet in psalmo, 311. Solus Dauid auctor Psalmorum, 4. Psalmista propheta est et apostolus, 19.
    Psalterium, quid sit, 4, 501. Psalterium genus est musicorum, 4. Quid sit psalterium decachordum, et quid significet, 106. Decachordum psalterium decem legis precepta sunt, 311, 485. Laus psalterii, 541. uarius psalterii ornatus, 253. De propria eloquentia Psalterii, 8. Diligentia Cassiodori in corrigendo Psalterio, ibid. Psalterium celeste diuinarum Scripturarum armarium, et quid contineat mirabile, 502. Spiritualis bibliotheca uocatur, 502. Tirones sacras litteras legentes inchoant a Psalterio, 8. u. Scripture sacre studium. Psalterio comparatur corpus Domini, 4.
    Punctum, quid sit, 325, 589. Quinque possunt peti ab omni puncto, 589. Puncta sunt uie sensuum, et lumina dictionum, 548.
    Pupilla, quid sit, et unde dicta, 56. Pupilli unde dicti, 374. Quis uere pupillus? 82.
    Purgatio, quid et quas habeat partes, 564.
    Pusillum, unde dictum, 183. Quid significet, et unde dictum, 122.

Q
    Queri, in bono et in malo ponitur, 233.
    Questiones ciuiles, quid sint, et quomodo diuidantur, 563. Omnis questio generalis in duas distribuitur partes, 581. Questiones in scripto quinque modis fieri possunt, 580. Preter scriptum multiplices, et que, 580. Sunt adiuncta negotio, que fidem faciunt questioni, 582.
    Qualitas, quid et quotuplex, 564.
    Quantitas, duplex, discreta et continua, 568.
    Quando diuidit Cicero in tempus et in occasionem, 381.
    Quieti terre, qui sint dicendi, 258. u. Sapientia.
    Quintilianus, doctor egregius in rhetorica docenda, 565.
    Quis, circumstantia est, quam partitur Cicero in undecim partes, 581.

R
    Raab, figuram Ecclesie gestat, 294.
    Rapine crimen non tollit indigentia, 205.
     Ratio, quid sit, 629. Homini ratio inest, 629. Bona ex ratione manantia, 629.
    Ratiocinatio, quid, 566.
    Reclinatorium aureum requies eterna, 514.
    Recordari, unde dictum, 268.
    Refugium, quid sit, 104. Domus refugii est gloriosa resurrectio, et quare, 98.
    Regine, quid significent, 526.
    Religio Christiana, est uia uirtutis, 341.
    Renes, significant fortitudinem corporalem, 470.
    Reprehensio, quid, 565.
    Requies Domini, est in religiosis pectoribus, 453.
    Resurrectionis tempus, est susceptio matutina, 71. Liber Iob carnis resurrectionem manifeste prophetat, 542. u. Resurrectio Christi.
    Retia, unde dicta, 478.
    Retributio perfecta, que sit, 116. Quatuor sunt species retributionum, 92.
    Reuelare, unde dictum, 401.
    Reuerentia, quid sit, 118.
    Rex, a regendo uocatus, 221. Honor regis, 329. Peccatum populi est in Deum et regem, peccatum regis in solum Deum, 170. Fines terre sunt reges, 65. Homines iusti et ueraces sunt reges, 485. Reges terre sunt qui corporibus suis Diuinitatis munere dominantur, 467. Deus est rex. u. Deus. Regi a Domino, est defensio fortis, et magna securitas, 78.
    Rhamnus, quid sit, 193.
    Rhetor, Rhetorica. Rhetorica, unde dicta, 563. Que sint eius partes, 563, 565, 580. Que sit differentia inter dialecticam et rhetoricam, 566. Que sit rhetoricorum cum dialecticis similitudo, que uero diuersitas, 582. Semper eget rhetor dialecticis locis, dialecticus uero non ita, 583. Opus rhetorice est et mouere, et docere, 580. Que sint partes suadendi, 562. Rhetorice causarum sunt tria genera, 563, 565. Status causarum aut sunt rationales, aut legales, 563. Quid sit status, ibid. Status a quibusdam octodecim, a Tullio uero nouem et decem numerantur, 564. Quid sit status collectiuus, 90. Rhetorum figure inueniuntur in Scripturis diuinis, 7. Que sint argumenta rhetorices, 565, 596. Dialecticam et rhetoricam in nouem libris. uarro definiuit, 556. Loci rhetorices. u. Locus, Orator, Oratio.
    Rhomboides, quid, 589.
    Rhombus, quid, ibid.
    Rhythmica, quid, 587.
    Romana in urbe maxime floruit religio Christiana, 249. Signa quibus in prelio exercitus Romanus utebatur, 250. u. Christiani, Iosephus, Isrel.
    Ructuare, unde dictum, 427.
    Ruina, unde dicatur, 103, 309.

S
    Sabbati prima, significat diem dominicum, 80.
    Sabellius, in quo errauit, 8.
    Saccus, quid sit, 97.
    Sacerdotes ueteris legis, quare radebantur, 137. Sacerdotes per immolata sacrificia peccatis nostris propitiam faciunt diuinitatem, 211. Decet sacerdotes Christum induere, 452. Quando sacerdotes induuntur salutari, 453. Christus est sacerdos. u. Christus.
    Sacramenta quedam Ecclesie ante aduentum Domini occulta fuerant, 471. Duo sunt sacramenta liberationis nostre, 215. Sacramenta porte eternales uocantur, 82.
    Sacramentum, cur hominibus prohibitum, 299.
    Sacrificium, quid dicendum, 166. Quomodo sacrificia pecudum nobis proficiant, 166. Dauid non credidit iis se expiandum, 174. Quare aduentu Christi sacrificia finem acceperint, 136. Sacrificia ordinis Aaron perierunt, Melchisedech uero manserunt, et quomodo, 379. Sacrificium ab homine quod petat Deus, 166. Quis Deo uoluntarie sacrificet, 181. Que sacrificia Deo accepta, 166. Nosmetipsos Deo sacrificare debemus, 23. Seipsum Domino offerre est sacrificium illi acceptissimum, 93. Que sint uoluntaria oris sacrificia, 415. Quis sacrificium laudis immolat Deo, 166. Quod sacrificium laudis Dominum honorificet, 168. u. Christus, Eucaristia, Laus.
    Secula, unde dicta, 251. Quare secula dicta, 202. Quid sit seculum, 83. Quid seculum significet, 450. Seculum hoc beati uelut uiantes transeunt, 478. Cogitatio seculi nos semper affligit, 185. Cur que seculi sunt odio esse debeant, 414. Secularibus actibus implicati pacem non habent, 23. Qui mortui seculi dicendi, 481. Per mare Rubrum istud seculum intelligitur, 462. Seculum istud hiemi comparatur, 121. Torrenti comparatur seculi istius turbidus cursus, 437. Per tunicam sollicitudines seculi significantur, 520. u. Mundus.
    Sagittantium mos exprimitur, 33.
    Salamandra, incendio reficitur, 637.
    Salmana, id est umbra commotionis, 284.
     Salomonis de iudicio sanctus Augustinus, sanctus Hieronymus et sanctus Ambrosius sermones fecerunt, 540.
    Saluator, et Salus. u. Christus.
    Sancti uiri hunc mundum pretereuntes dicuntur, 446. Omnis sanctus est incola, 134. Cur sanctorum mens hic patiatur incolatum, 430. Omnes iusti sunt recti corde, et e conuerso, 105. Sancti uiri laudes Domino iugiter dicunt, et preterita peccata deflent, 461. In celo animo consistunt, 433. Ditantur uirtutibus, non dominantur ut Christus, 299. Sanctorum actiones magna discretione considerande, 513. Nulla fiunt Deo proxima, nisi que fuerint sanctitate purgata, 427. Preconium Domini est morum sanctitas custodita, 76. Sedes Domini omnis sanctus, 299, 434. In sanctis gloria Domini habitat, 87. u. Deus. Reges terrarum sunt sancti homines, corpora sua regentes, 498. u. Rex. Quod merebuntur sancti hymnus est Domini, 498. Magnitudo dulcedinis quomodo sanctis abscondita, 101. Cur mors sanctorum pretiosa dicatur, 391. Sancti cum Christo iudicabunt, 434. In eternum exsultabunt, 26. In celo Dominum iugiter laudabunt aspectu illius pulchritudinis concitati, 353. Inequaliter Deo fruuntur, 26. Precibus sanctorum sepe mortis penas euadimus, 363. Sancti uiri luminaribus celi comparati, 315. Et stellis, 493. Quomodo sancti fiunt lampades ignis atque flammarum, 533. Sanctorum unanimitas currus est Domini, 222. Corpus sanctorum utri comparatur, 410. Cogitationes sanctorum gregibus caprarum comparantur, 514. Montes aromatum sunt sancti Dei, 535. Per montes et colles perfecti quique sancti significantur, 509. Per putationem uinearum purgatio sanctorum significatur, 510.
    Sanguinum uir, quis dicatur, 25, 87, 186, 472. Sanguinibus nomen inusitatum apud Latinos, recte tamen ponitur in psalmo L, 128.
    Sapientia, toto labore et desiderio exquirenda, 554. Perfecta sapientia a Deo datur, 554. Uxor beati uiri sapientia, 444. Celestis sapientia in pectoribus placidis atque humilibus conquiescit, 333. Sapientia non inuenitur, nisi apud quietos animos, 368. Spiritus sapientie quid operatur, 93. Summum sapientie genus est deuoto animo sentire quod expedit, 449. Sapientes potestati Diuinitatis se committunt, 259. u. Cor. Sapientie librum octo libris Bellator presbyter exposuit, 542.
    Saturitatem uentris sequitur seditio, 362.
    Scabellum, unde dictum, 378.
    Scalenum, quid, 589.
    Scandalum, quid sit, 426. u. Peccatum, Peccator.
    Scelus omne subsequitur penitudo, 250. Quis sit introitus ad scelus, 86.
    Schema, quid sit, 14, 559.
    Scientie spiritus, quid, 94. Primus scientie gradus est intelligere nos minime nosse, 246.
    Scitus, unde dictus, 246.
    Scribere. u. Orthographia.
    Scriptura diuina, ab omnibus admittitur, 7. Sanctus Augustinus canticum Anne dilucidauit, 540. Diuisio sacre Scripture secundum D. Hieronymum. Augustinum, etc., 545, 546. Unde probetur Scripturam esse diuinam et traditam a Deo, 7. Quali stylo composita, ibid. Qualiter apud Hebreos scripta, ibid. Translatio ueteris Testamenti LXX interpretum quadraginta libros continet, 546. Scripturis inest simplicitas duplex, et bilinguitas sine dolo, 7. Idiomata sacre Scripture nullo modo temeranda, 547. Locutio sacre Scripture incorrupta permanere debet, 547. Non mutanda Scripture uerba, ut regule elocutionum Latinarum seruentur, ibid. Loca Scripture obscura per alia dilucidantur, 537. Absurda uerba in Scripturis inuenta, ad Hebreos aut Grecos codices corrigenda, 548. Scripture consuetudo est allegorice loqui, 222. Cur diuine Scripture per diuersas similitudines loquantur, 328. In Scripturis diuinis pro sacramentorum qualitate sepe uariantur significata, 268. Proprium Scripture est significantias uerborum mutare, 32. Scriptura sancta sepe pro singulari numero pluralem ponit, et econtra, 90. Mos est Scripture unum pro plurimis ponere, et econtra, 215. Scriptura sacra futura sepe pro preteritis ponit, 32. Scripture sancte nichil superuacuum habent, 5. Nihil uanum in Scripturis sacris continetur, 552. u. Euangelium. Scripture sacre potentia, 8, 500, 549. Scriptura sacra in potestate sancto um, 500. Scripture diuine libri omnes superna luce et uirtute Spiritus sancti resplendent, 538. Scriptura sacra lucerna uocatur, 414. Quare lumen uocatur, 7. Antiqui oratores Scripture diuine tropos usurparunt, 7. Aristoteles loca argumentorum Scripture sacre emulatus, 489. Ex Scripturis sanctorum doctrine seculares profluxerunt, 82. u. Ars, Eloquentia. Scriptura sacra lingua Dei uocatur, 256. uestimentum Christi est, 75. Propugnacula sancte Ecclesie sunt diuinarum Scripturarum sacramenta, 516. Scripture sacre supernum horreum, uel entheca rerum celestium, 490. Sunt pascua populi fidelis, 331. Diuina Scriptura  cur fauus distillans uocetur, 517. Tunice Domini comparata, 548. Per aquas uiuentes intelligitur, 519. Per saliuas intelligitur, 109. Per arcum, 33. Scriptura sacra quo studio legenda, 552. Diuinarum Scripturarum intellectus a Deo iugiter expetendus, 419. A quo Scripture libro tirones incipere debeant, 537. u. Psalterium. Scripturas diuinas iumores melius intelligunt quam seniores, 413. Desiderium beati Agapiti et Cassiodori instituendi Rome scholas publicas pro sacra Scriptura addiscenda, 537. Sacre littere cum expositoribus in nouem codicibus a Cassiodoro collecte, 545. Cassiodori temporibus libri Regum nondum commentati, 540. Per sacram Scripturam a Patribus expositam ad contemplationem Domini peruenitur, 537. u. Ambrosius, Augustinus, Bellator, Cassiodorus, Eloquium Dei, Hieronymus, u. Apocalypsis, Ecclesiastes, etc.
    Scutum, unde dictum sit, 114.
    Sehon, interpretatur tentatio colorum, uel arbor infructuosa, 459, 463.
    Selmon, interpretatur umbra, 221.
    Seneca, librum de Forma mundi composuit, qui hodie non exstat, 590.
    Senectus humana cum senectute Ecclesie confertur, 312. Quid per senectutem intelligendum, 236.
    Sensus corporis, quot sint, et que eorum officia, 634.
    Sepultura, pietatis officium est, 272.
    Sera, unde dicta, 132, 495.
    Sermo diuinus, sapientia et prudentia plenissimus, 161. Sermo diuinus meditatus animam saginat, 79. u. Eloquium, uerbum.
    Seruus, a seruando dictus, 418. Quis Domini seruus, 419. Tranquilla semper pace fruitur, 426.
    Sichima, interpretatur humeri, 199, 371.
    Signum, unde dicatur, et quid sit, 292, 357, 459. Signum crucis. u. Crux.
    Silentii effectus, 135. u. Lingua.
    Similitudo, quid sit, 161.
    Simon Magus, quando ambulauit in mirabilibus super se, 449.
    Sina, interpretatur mandatum, 222.
    Sion, multa significat, 17. Sion speculationem significat, 232, 248, 257, 325, 438. Sion omnes generauit Ecclesias, 39.
    Sisara, id est gaudii exclusio, 284.
    Sol, unde dictus, 351. Sol in Scripturis multos habet sensus, 506. Sol sapientem significat, luna iustum, 252. Eclipsis solis. u. Eclipsis.
    Sors, quando ponitur in Scripturis, diuinum aliquod iudicium importat, 76.
    Species, quid sit, 567.
    Spes, unde dicta, 136. Quid sit uere sperare, 101. Quis ueraciter habeat spem in Domino et in nomine eius 136. Spes in Domino omnia commutat in melius, 142 Spes ad patiendum roborat, 390. Que sit sanctorum exspectatio, 416. Spes Domini est omnium finium terre, 211. Spes Christianorum ex Christi resurrectione. u. Christi resurrectio.
    Spherica positio, quid sit, 590. Quid sphericus motus, 590.
    Spiritualis prouectionis gradus, 213. Magnus languor spirituales delicias fastidire, 367. u. Ebrietas spiritalis, Esca.
    Spiritus sanctus, Patri et Filio equalis, 93, 288. Est Creator, 352. A Patre et Filio procedit, 8, 188. Quis offerat nomini Spiritus sancti gloriam, 93.
    Spiritus sanctus calor est a quo nullus potest abscondi, 65. Cur in linguis igneis apparuerit, 515. uox Domini septies repetita septem dona Spiritus sancti significat, 93. Unguenta sunt dona Spiritus sancti, 505. Olei nomine Spiritus sanctus designatur, 505.
    Spiritus, quid sit, 260. Spiritus triplici modo dicitur, 628. Quid Spiritus uirtutis, 94.
    Spiritus immundi, calumniatores uocantur, 418. Cur spiritus immundi alieni dicti, 374. Spirituales nequitie studiosius precauende, 31.
    Stagna, unde dicta, 369.
    Stare, qui dicantur, 457. Stare pertinet ad solidissimam mentem, 452.
    Statue principum collocate in plateis ad instructionem memorie, 250.
    Stellarum status, quid, 591. Quid precedentia stellarum, 590. Quid remotio stellarum, 591.
    Studium litterarum. u. Littera.
    Stultus, quis, 162, 312. Que sit stultorum consuetudo, 134.
    Subditus Deo, quis sit, 203.
    Subita omnia uiolenta sunt, 465.
    Substantia quid sit, 152.
    Superbi, qui dicendi, 315. Superbia uitiorum mater est, 401. Ex ea omne peccatum nascitur, 102. In omni peccato inuenitur, et quare, 120. Morbus seculi dicitur, 367. Peccatum diaboli est, 245. Angelus et Adam per superbiam  ceciderunt, 120. Maximum delictum est superbia, 67. Eam Dominus specialiter exsecratur, 253. Deus a superbis faciem suam auertit et gratiam aufert, 352. Proximantur Deo humiles, et fiunt superbi omnino longinqui, 467. Cur Deus superba a longe cognoscat, 467. Creatura non debet superbire Auctori, 300. Humiles mandatis Domini obediunt, superbi diabolicis suggestionibus intumescunt, 406. Mutus est si psallat superbus, 253. In superbie culmen ascendere ruinosum, 449. Tanto arrogantes in tartari profunditatem descendunt quanto se altiora contingere putauerunt, 65. Despiciunt superbi humiles, 436. Que sit differentia inter superbos et famulos Dei, quando leduntur, 435. Sacrificium Deo acceptum spiritus superbie mactatus, 174. In fideles pro tempore oportet uindicari, ne in superbiam deducantur, 330. Maligni spiritus leones uocantur propter superbiam, pardi uero propter ferocitatem, 517. Raab superbiam significat, 294. uolucres celi sunt homines superbi, 36. Per cedros Libani nobiles et reges superbi intelliguntur, 94. Superbus homo equo comparatur, 494. Per cornua intelliguntur superbi, 76. Spina dorsi pro superbia ponitur, 103.
    Superficies, quid, 589. Quid plana superficies, ibid.
    Superfluus, quid, 585.
    Supplantare, quid sit, 126.
    Supplicatio uera, 29. u. Oratio.
    Suspicio uiro Christiano non conuenit, 404.
    Susurratio, quid sit, 140.
    Syllaba, quid sit, 559. De syllabis, et quomodo scribi debeant, 609, 612, 613 et seqq. u. Orthographia.
    Syllogismus categoricus, quid sit, 13. Formule categoricorum syllogismorum sunt tres, 568. Exemplum categorici syllogismi, 105. Quis sit hypotheticus syllogismus, 31, 139. Modi syllogismorum hypotheticorum sunt septem, 569. Syllogismi alii predicatiui, alii conditionales, et quid sint, 572. Quid tripartitus, 566. Quid quadripartitus, ibid. Quinquepartitus, 144, 566. Tullius Marcellus Carthag. de Syllogismis septem libros composuit, 269.
    Symphonia, quid sit, 587.
    Synagoga, quid significet, 32. Cur ante aduentum Christi uocata fuerit Sunamitis, 527. Ante aduentum Christi despecta, et non postea, 531. Mater est Ecclesie, 506. In ea Christus habitare non potuit, 32. Per ficus significatur, 510. u. Ecclesia, Iudeus.

T
    Tabernaculum, quid sit, 51.
    Tabescere, quid sit, 421, 472.
    Temperantia, quid sit, 632.
    Templi uelum, quare in passione scissum, 74.
    Tenebre, in bono ponuntur in Scriptura, 59.
    Tentationes iustorum et impiorum, quomodo differant, 280, 374. Due sunt tentationes, una Domini, altera diaboli, 86. Fideles semper tentationibus proficiunt, 316. Cur Deus probet et tentet, 86. Deus percutit ad salutem, 231. Deus in hac uita destruit, quos iterum edificare decernit. 177. u. Diabolus.
    Terminus, unde dictus, 18. Quid terminus, 589.
    Terra, unde dicta, 19. Orbis terrarum in speciem rote concluditur, 262. Quid facies terre significet, 14. Qui sint termini terre, 18. Tenso fune terra olim diuidebatur, 269. Cur terra filiis hominum data, 388. Quando fructum suum dedit, 218. Terra licet innouanda sicut et cetera, tamen suum nomen retinebit, 125. Si terrena despicimus, semper ex Deo leti sumus, 278.
    Testamentum Dei, quid significet, 84. Quomodo testamentum in sanctis Scripturis acceptum, 283. Qui testamentum ordinare dicuntur, 165. Inter duo Testamenta quiescere debent Christiani, 221. Quando duo Testamenta se inuocent, 143. Quid Deus in ueteri Testamento promiserit, quid in Nouo, 253. Omnia in ueteri Testamento annuntiata per Christum, et in Christo complenda sunt, 531. In Nouo Testamento misericordia est, in ueteri ueritas, 289. Cur Nouum Testamentum dicatur eternum, 355, 382. Due abyssi duo Testamenta, 143. Per mixtum duo intelliguntur Testamenta, 255. Per riuulos aquarum uetus Testamentum, 523. Commentatores Greci in utrumque Testamentum, 538.
    Testes falsi, qui sint, 115.
    Testimonium, quid sit, 330, 399. Quid per testimonia, 84. Cur mirabilia testimonia Domini, 419. Quomodo testimonia Domini iustitiam et ueritatem contineant, 421.
    Thabor, interpretatur ueniens lumen, 300.
    Tharsis, interpretatur contemplatio, 242.
    Ticonius, Donatista, Apocalypsim explanauit, cuius lectio a Cassiodoro emendata, 544.
    Timor diuinus, 404. Timor perfectus, 417. Spiritus timoris Domini, 94. Mixta cum pauore dilectio, timor est Domini, 66. Timor Domini ex amore descendit, 443. Ille timor Deo acceptus, qui cum amore et pia presumptione  coniungitur, 494. Seruorum est formidare, amicorum diligere, 102. Timor Domini alium timorem expellit, 88. Duo timores sunt qui corda nostra compungunt, humanus scilicet et diuinus, 443. Differentia inter timorem carnalis hominis et iusti, 76, 89, 111, 292. Humanus timor dissidentiam, diuinus spem tribuit, 85. Timor mundanus uniseros efficit, 383, 443. Timor Domini beatos efficit, 19, 383. Deum timere imperturbata constantia est, 66. Nihil deest timentibus Deum, 111. Timere Deum, et sperare in eo beatos faciunt, 388. Opportuno tempore timere prouidentia est, et econtra, 50. Nullum timet, qui a Deo illuminatus est, 88. Cuncta hic sub metu sunt, 390. u. Mandatum.
    Tonus, quid sit, 587. Toni sunt quindecim, 587. u. Musica.
    Topazion, quid sit, 419.
    Topica, quid sint, 490, 577.
    Torcular, quid sit, 34. Geth significat torcular seu pressuram, 186.
    Torrentes, quid sint, 58.
    Totum, duobus modis dicitur, 574.
    Traditiones sanctas Ecclesie non sequentes heretici, falsa locuti sunt, 192. Incensum illud suaue est Domino, quod apostolorum traditionibus adiunctum est, 216.
    Triangulum equilaterum, quid, 589.
    Tribulatio nostra quid sit, 167. Tempus tribulationis duplex est, sed ualde dissimile, 127. Qui corde uere tribulantur, et qui non, 112. Quando tribulatio longinqua, quando uero proxima, 74. Quare tribulationes patienter tolerande, 85. Quare tribulationes iustorum multe sint, 112. Semper dilatant Ecclesiam, 22. uiro sancto suaues, 308. Illi sunt munera, 422. Continuas efficiunt orationes, 478. Lacrymis nostris dulciores fiunt, 339, 294. In iis letatur iustus, 193. Ee medicinaliter corda pungunt, 389. Fidelibus uotiua correctio est, 245. Deum nobis misericordem facit, 155. Tribulationibus exercet Deus quos coronandos esse decreuit, 270. Emundat Deus quos flagellat, ut purgatos recipiat; quos uero non emundat, et damnare decreuit, 304. Tribulatio Christianorum ad spem uite eterne porrigitur, 200. Grauis tribulatio de animis abiicere solet, quod quis ante credidit, 148. Tempore tribulationis clamor cordis totis uiribus excitatur, 366. Tribulatio eos subsequitur, qui salutis auctorem relinquunt, 369. Per ferrum tribulatio dura intelligitur, 356.
    Trilatera, quid, 589.
    Trinitas sancta, quid sit, 62. Mysterium sanctissime Trinitatis explicatur, 173, 242, 280. Fides quam habet Ecclesia de Trinitate elucidatur, 25 Ecclesie catholice doctrina circa Trinitatem, 8, 188. Sancte Trinitatis cognitionem tradunt Scripture, 549. Nomina Patris, et Filii, et Spiritus sancti in Trinitate sunt propria, cetera sunt communia, 240. Trinitas sola Deus deorum nuncupatur, 461. Nec beatitudine, nec potestate, nec natura diuiditur, 453. Unum uult, et unum operatur, 190, 451. Pater eternus Dominus est, sicut et Filius, 17. Potestas omnipotentie paterne declaratur, 46. Pater, Filius, et Spiritus sanctus unum principium, 378. Pater et Filius principium dicuntur, ut eorum ceternitas declaretur, 378. Trinitas sancta communionem uerborum habet, 95. Sepe de una persona dicitur quod de totius Trinitatis potentia sentitur, 454. Saluat Pater, et Filius, et Spiritus sanctus, 364. Tota Trinitas illuminat, 62. uocem habent Pater, et Filius, et Spiritus sanctus, 94. Tres persone Trinitatis testimonia reddunt, 66. Sum Trinitatem denotat, 166. Qui de Trinitate aliquid scripserint, 549.
    Tristitia uitalis, quid sit, 145. Tristitia seculi fugienda, et quare, 145. Fidelibus inimica, 144.
    Tuba, quid sit, 501. Duo genera tubarum fuisse apud Hebreos, et quid significent, 327.
    Tympanum, quid sit, 501.
    Tyrus, significat angustiam, 283, 294.

U
    Ungebantur olim reges, prophete et pontifices, 455.
    Unitatis perfectiones enumerantur, 15.
    Uniuersi dispositio admirabilis, 34.
    Urbs, unde dicta, 242.
    Usure, unde dicte, 242. Que pecunia ad usuram dari prohibeatur, que uero non, 51.
    Uter, quid sit, 107. u. Ecclesia.
    Uxor, dicta quasi ut soror, 444.

u
    uanitas, quid sit, 136. Qui sint uani, 86. Quid proprie uanum dicatur, 22, 178, 484. uanum est omne quod ueritati contrarium est, 485. Omnia uana fiunt, dum melioribus comparantur, 204. Quis non sederit in concilio uanitatis, 86.
    uenenum, unde dictum, 49.
     uenti, iustorum animas significant, 347.
    uerberatio, quenam sit correctio, 128.
    uerbi eterna generatio, 379. Generatio uerbi eterni explicatur, 205. uerbum Patri ceternum, 185. Natura uerbi est inconuersibilis, 238. Dextera Patris est omnipotens uerbum, 470. uerbum caro facum, quid, 20. Quomodo uerbum humanitatem suscepit, 197. Quare uerbum caro factum, 379. Deus Pater locutus est in sancto, quando uerbum caro factum est, 199. Humilitas uerbi in sumenda carnis peccati similitudine, 59. Nihil mirabilius quam quod mortalis natura a uerbo assumpta ad Patris dexteram collocata sit, 247. Corpus a uerbo assumptum, scabellum pedum eius uocatur, 330. Clamauit ad Dominum humanitas uerbi, nec fuit audita, et quare, 72. Accubitus regis fuit incarnatio uerbi, 507. ueniente uerbo nec ipsa debet desperare duritia, 496. u. Christus, Filius Dei. uerbum quid sit, 559, 568. Sermo rectus uite debet esse consimilis, 192. uerbum Dei quando intus erat, et quando foris inuentum, 531. Quis uerbum Domini efficaciter suscipiat, 494. Qui uerbum Dei comedant, et saturantur, 540. Multi uerba eius intelligunt, sed pauci dulcedinem illorum penetrant, 524. uerbum asperum est omne dictum quod contra regulas diuinas tanquam lethiferum poculum propinatur, 309. Rei sunt qui uerba Domini audiunt, et ea facere contemnunt, 477. Gladius significat uerbum Dei, et quare, 151. Anceps gladius est sermo Domini, et quare, 500. Domini uerba foliis comparata, 14. u. Sermo.
    uerecundie descriptio, 148.
    ueritas, quid sit, 51. Nescit titubare quod ueritas loquitur, 382. Non potest falli qui sequitur uerba ueritatis, 298. Tempore gaudii misericordia; tempore tristitie ueritas annuntianda, 311. uerus amor exsecratur quod ueritati potest esse contrarium, 426. Quare ueritas odit uanitatem, 98. Quando loquatur falsitas contra ueritatem, 101. Quare propheta dixerit ueritates, cum una sit ueritas, 45.
    uertex, unde dicatur, 33.
    uia, unde dicatur, 15, 148. uie et semite multum differunt, et unde dicte, 83. Quid per uias et semitas intelligatur, ibid. Quando uia in singulari ponitur, Christus intelligitur; quando in plurali, apostoli et prophete, 443. uie Domini sunt dispositiones atque uoluntates eius, que semper iuste, 489. uia nostra Christus est. u. Christus.
    uibrare, quid sit, 33.
    uictorinus. u. Apocalypsis.
    uidere res illas non dicimur, quas nullis delectationibus intuemur, et econtra, 333.
    uigilie uocantur nocturni, 260. u. Officium.
    uigilius, Afer antistes. u. Apocalypsis.
    uindicatio, quid sit, 273.
    uindicta, Domino reseruanda, 343. Deus uisitat in uirga, quando districte uindicat, 302. uindicat in uerberibus, quando in nobis leuius uindicatur, 302.
    uinea, a uitibus dicta, 276.
    uinum, conditum est dilectio cum operatione, 532.
    uir, a uiribus dicitur, 12.
    uirga, cur ita dicatur, 18. Quid uirga significet, ibid. Quomodo uirga et baculus nos consolentur, 79.
    uirginum uirtutes et uiduarum explicantur, 637. Candor liliorum munditie uirginali comparatur, 511.
    uirtus, unde dicta, 474. uirtutes cardinales per contemplationem iudicialem et memoriam perficiuntur, 632. Quot in uirtutibus proficiunt sancti, quasi tot passibus ad Deum tendunt, 517. Pulsat Christus, cum fideles suos ad profectum uirtutum hortatur, 520. Deo bene damus tympanum quando uirtutes colimus et uitia despicimus, 278. Per maceriam celestium significatur custodia uirtutum, 511. Per capreas et ceruos sanctorum uirtutes intelliguntur, 509. uirtus uino comparata est, 199. Quando uirtus humana deseritur, 108. u. Consummatio.
    uita. uiuere et mori qui proprie dicantur, 231. Quid ueraciter uiuere dicatur, 77. Qui uiui dicantur, 139. uia uite hominibus incognita, 482. uita hominum est umbra, 484. uita eterna sola uita dicenda, 408. Dies famis tempus huius uite significant, 124. Per Hortum nucum uita eterna designatur, 526. uite bone initium per Orientem significatur, per Occasum uero male conuersationis affectus, 344. Christo ad bonam uitam uocanti recte per obsequium respondetur, 341. Qui in nouitate uite ambulauerit, erit particeps Christi, 407. uita contemplatiua et actiua duo sunt oculi, 48.
    uitiorum uia iniqua, uirtutum uia recta, 419. Mens nostra uitiis quasi quibusdam funibus illi atur, 491. Omnes uitiosi ceci sunt, ibid. uitia amara sunt, 459. uitiorum seruus Dominum non meretur habere sanctorum, 412. Delectatio uitiorum perpetuam mortem operatur, 77. uitiorum dominatores reges sunt, 18. Beatus qui uitia nocentia tenet, 466. Initium prouectus est carnalia uitia relinquere, 429. Carnis uitia dum incipiunt, facile in petram Christum eliduntur; non autem cum radicem fixerint, 466.
     uituli, significant innocentes, predicatores et martyres, 174.
    uiuariensis, seu Castelliensis monasterii descriptio, 534.
    uocatio Dei. u. Gratia.
    uolucres, unde dicte, 36.
    uoluntas, unde dicta, 48. uoluntas Dei rerum perfectio est, 462. In uoluntate Domini uita est, 96. Quis uoluntatem Domini uideat, 89. Minister Dei est omnis qui diuinas exsequitur uoluntates, 318. Arma et scutum sola est uoluntas Domini, 114.
    uota fidelissimi Christiani duo sunt, 109. Aequalia uota glutinantur, contraria diuiduntur, 333. Deus iudicat pium uotum, ut operationis effectum, 104.
     uox articulata, quid sit, 559. Iniusta uox suos prius damnat auctores quam alios, 191.
    uultus, unde dicatur, 102. uultus a uoluntate nominatur, et quare, 635.

Z
    Zabulon, quid significet, 224.
    Zeb, quid significet, 284.
    Zebee uictima interpretatur, 284.
    Zelus bonus, 123. In bono et in malo ponitur, 421. u. Inuidere.
    Ziphei, unde dicti, 180. Quid significent, ibidem.







AUCTORES A CASSIODORO CITATI.


IN TOMO PRIMO.

     Euclides, 21, 112.
    Hellenus, 131.
    Horatius, 1.
    Mantuanus, 94.
    Marcellus, 58.
     Metrobius, 112.
    Nicomachus, 21.
    Plato, 21.
    Ptolemeus, 21.
    Pythagoras, 21.
     Symmachus, 174.
    Terentius, 38.
    uirgilius, 38, 80.




IN TOMO SECUNDO.

     Aemilianus, 554.
    Albinus, 288.
    Alypius, 588.
    Ambrosius , 7, 19, 27, 36, 72, 95, 173, 241, 255, 337, 372, 426, 539, 540, 541, 542, 543, 544, 549, 550, 551.
    Antonius , 542.
    Apollonius, 589.
    Apuleius, 569, 583, 586, 588.
    Aquila, 519.
    Archimedes, 589.
    Asclepiades, 588.
    Aristoteles, 32, 547, 560, 566, 568, 569, 571, 583.
    Athanasius , 8, 502, 541.
    Augustinus , 7, 16, 19, 20, 27, 30, 42, 75, 77, 95, 113, 128, 133, 152, 169, 171, 173, 175, 182, 192, 203, 220, 227, 259, 329, 360, 367, 370, 394, 480, 538, 539, 540, 541, 542, 543, 544, 545, 546, 547, 548, 549, 551, 554, 558, 559, 588, 591, 633, 634.
    Auitus, 619.
    Basilius , 538, 539, 591.
    Bellator, 540, 542, 543.
    Betius, 583, 586, 589.
    Cecilius uindex , 606, 607, 610, 618.
    Cesar, 607.
    Cassianus, 233, 402, 480, 538, 555.
    Censorinus, 586, 589.
    Chrysostomus , 23, 29, 59, 247, 538, 543, 544.
    Cicero, 565, 566, 570, 573, 578, 581, 582, 583.
    Clemens Alexandrinus, 538, 543, 586.
    Celius  556.
    Cesellius Orthographus, 600, 617.
    Columella, 554.
    Concilium Chalcedonense, 19, 194, 545, 546, 552.
    Concilium Constantinopolitanum, 545.
    Concilium Ephesinum, 545.
    Concilium Nicenum, 545, 546.
    Cornutus , 606.
    Cyprianus , 243, 550.
    Cyrillus Alexandr. , 19, 57, 72, 538.
     Didymus, 95, 541, 543.
    Diomedes, 555.
    Dionysius Exiguus, 551, 553.
    Dioscorides, 556.
    Donatus, 559, 560, 593, 596, 597, 598, 599, 601, 602, 603, 604, 610.
    Ennius, 618.
    Epiphanius Scholasticus, 541, 542, 543, 545, 550.
    Epiphanius , 539, 542, 546, 551.
    Eucherius, 545.
    Euclides, 12, 324, 582, 589.
    Eugepius, 551.
    Eusebius Cesariensis, 543, 550.
    Eusebius cecus, 542.
    Eustathius, 539.
    Eutyches, 555, 606, 616.
    Facundus, 473.
    Focas, 555.
    Fortunatianus, 563, 565, 566.
    Galenus, 556.
    Gaudentius, 586, 588.
    Gelasius papa, 543.
    Gennadius, 550.
    Gratus artigraphus, 611.
    Gregorius Nazianzenus , 538.
    Hadrianus, 545.
    Hellenus, 559.
    Hieronymus , 2, 5, 19, 27, 83, 141, 152, 154, 169, 171, 173, 204, 223, 224, 242, 270, 353, 381, 385, 455. 538, 539, 540, 541, 542, 543, 544, 545, 546, 548, 550, 551, 556, 557.
    Hilarius , 5, 7, 19, 27, 42, 173, 180, 468, 541, 543, 546, 549, 550.
    Hippocrates, 556.
    Homerus, 595.
    Horatius, 1, 597, 600.
    Iosephus, 51, 250, 455, 542, 550.
    Iulius Orator, 553.
    Iunilius, 545.
    Leo , 19, 186, 214, 225, 241.
    Longus , 555, 606, 610.
    Lucanus, 599.
    Lucretius, 560.
    Macrobius, 1, 44.
    Marcellus Carthaginensis, 569.
    Marcellinus Illyricianus, 550, 553.
    Martialis , 554.
    Martyrius , 555, 606, 611,  613, 614, 615.
    Martyritanus , 555.
    Messius, 547.
    Mutianus, 543, 586.
    Nicetus, 549.
    Nicomachus, 15, 586.
    Nisus artigraphus, 608.
    Origenes, 209, 503, 539, 540, 541 542, 543, 444.
    Orosius, 550.
    Palemon, 559.
    Papyrianus, 555, 606.
    Paulinus , 531.
    Petrus abbas, 543.
    Philo, 542.
    Philolaus Pythagoricus, 36.
    Phocas, 539, 606.
    Plato, 583.
    Plinius II, 601.
    Porphyrius, 567, 568.
    Primasius, 398, 544.
    Priscianus, 559, 618.
    Probus, 559.
    Prosper , 46, 171, 539, 550, 555.
    Pythagoras, 584, 586.
    Quintilianus, 565, 619.
    Rufinus, 542, 544, 546, 550.
    Sacerdos artigraphus, 560.
    Sallustius, 596, 597, 603.
    Sedulius, 387, 553.
    Seneca, 590.
    Socrates, 550.
    Sozomenus, ibid.
    Stephanus episcopus, 260.
    Terentius, 566, 578, 597, 598, 603.
    Themistius, 577, 582.
    Theoctistus, 555.
    Theodoretus, 550.
    Theophilus Alexandrinus, 539.
    Tichonius Donatista, 6, 544, 545.
    ualerianus , 555, 606.
    uarro, 558, 566, 588, 591, 607, 608, 609.
    uictorinus Marius, 32, 542, 543, 544, 565, 566, 569.
    uigilius Afer antistes, 544.
    uirgilius, 560, 578, 594, 595, 598, 599, 601, 603, 604, 607, 611, 614.







ORDO RERUM QUAE IN HOC TOMO CONTINENTUR.


CASSIODORI OPERUM CONTINUATIO.

    PRAEFATIO in Psalterium. 9
    CAPUT PRIMUM.---De prophetia. 12
    CAP. II.---Cur in Psalmorum titulis quasi auctorum nomina diuersa reperiantur. 13
    CAP. III.---Quid significat in finem quod frequenter inuenitur in titulis. 14
    CAP. Iu.---Quid sit psalterium, uel psalmi quare dicantur. 16
    CAP. u.---Quid sit psalmus. Ibid.
    CAP. uI. Quid sit canticum. Ibid.
    CAP. uII.---Quid sit psalmocanticum. Ibid.
    CAP. uIII.---Quid sit canticumpsalmum. Ibid.
    CAP. IX.---De quinquefaria diuisione. Ibid.
    CAP. X.---De unita inscriptione titulorum. Ibid.
    CAP. XI.---Quid sit diapsalma. 17
    CAP. XII.---Utrum in quinque uoluminibus Psalmorum sit secunda contextio, an certe unus liber debeat nuncupari. Ibid.
    CAP. XIII.---Quemadmodum in psalmis sit de Christo Domino sentiendum. 17
    CAP. XIu.---Quemadmodum sit expositio digesta psalmorum. 18
    CAP. Xu.---De eloquentia totius legis diuine. 19.
    CAP. XuI.---De propria eloquentia Psalterii. 22
    CAP. XuII.---Laus Ecclesie. 23
    EXPOSITIO IN PSALTERIUM.---PRIMA PARS. 25
    Expositio in psalmum primum. Ibid.
    Expositio in psalmum II. 35
    Expositio in psalmum III. 43
    Expositio in psalmum Iu. 47
    Expositio in psalmum u. 52
    Expositio in psalmum uI. 59
    Expositio in psalmum uII. 66
    Expositio in psalmum uIII. 73
    Expositio in psalmum IX. 79
    Expositio in psalmum X. 92
    Expositio in psalmum XI. 96
    Expositio in psalmum XII. 100
    Expositio in psalmum XIII. 103
    Expositio in psalmum XIu. 108
    Expositio in psalmum Xu. 111
    Expositio in psalmum XuI. 116
    Expositio in psalmum XuII. 123
    Expositio in psalmum XuIII. 137
    Expositio in psalmum XIX. 143
    Expositio in psalmum XX. 147
    Expositio in psalmum XXI. 152
    Expositio in psalmum XXII. 167
    Expositio in psalmum XXIII. 171
    Expositio in psalmum XXIu. 175
    Expositio in psalmum XXu. 182
    Expositio in psalmum XXuI. 187
    Expositio in psalmum XXuII. 193
    Expositio in psalmum XXuIII. 197
    Expositio in psalmum XXIX. 202
    Expositio in psalmum XXX. 207
    Expositio in psalmum XXXI. 217
    Expositio in psalmum XXXII. 224
    Expositio in psalmum XXXIII. 232
    Expositio in psalmum XXXIu. 241
    Expositio in psalmum XXXu. 251
    Expositio in psalmum XXXuI. 256
    Expositio in psalmum XXXuII. 271
    Expositio in psalmum XXXuIII. 279
    Expositio in psalmum XXXIX. 286
    Expositio in psalmum XL. 294
    Expositio in psalmum XLI. 300
    Expositio in psalmum XLII. 306
    Expositio in psalmum XLIII. 309
    Expositio in psalmum XLIu. 318
    Expositio in psalmum XLu. 328
    Expositio in psalmum XLuI. 332
    Expositio in psalmum XLuII. 336
    Expositio in psalmum XLuIII. 341
    Expositio in psalmum XLIX. 348
    Expositio in psalmum L. 357
    PARS SECUNDA. 371
    Expositio in psalmum LI. Ibid.
    Expositio in psalmum LII. 377
    Expositio in psalmum LIII. 381
    Expositio in psalmum LIu. 384
    Expositio in psalmum Lu. 393
    Expositio in psalmum LuI. 400
    Expositio in psalmum LuII. 405
     Expositio in psalmum LuIII. 409
    Expositio in psalmum LIX. 418
    Expositio in psalmum LX. 424
    Expositio in psalmum LXI. 428
    Expositio in psalmum LXII. 433
    Expositio in psalmum LXIII. 438
    Expositio in psalmum LXIu. 443
    Expositio in psalmum LXu. 450
    Expositio in psalmum LXuI. 458
    Expositio in psalmum LXuII. 461
    Expositio in psalmum LXuIII. 476
    Expositio in psalmum LXIX. 491
    Expositio in psalmum LXX. 495
    Expositio in psalmum LXXI. 505
    Expositio in psalmum LXXII. 515
    Expositio in psalmum LXXIII. 524
    Expositio in psalmum LXXIu. 535
    Expositio in psalmum LXXu. 540
    Expositio in psalmum LXXuI. 545
    Expositio in psalmum LXXuII. 554
    Expositio in psalmum LXXuIII. 573
    Expositio in psalmum LXXIX. 579
    Expositio in psalmum LXXX. 585
    Expositio in psalmum LXXXI. 592
    Expositio in psalmum LXXXII. 596
    Expositio in psalmum LXXXIII. 600
    Expositio in psalmum LXXXIu. 606
    Expositio in psalmum LXXXu. 610
    Expositio in psalmum LXXXuI. 617
    Expositio in psalmum LXXXuII. 622
    Expositio in psalmum LXXXuIII. 628
    Expositio in psalmum LXXXIX. 643
    Expositio in psalmum XC. 650
    Expositio in psalmum XCI. 655
    Expositio in psalmum XCII. 661
    Expositio in psalmum XCIII. 664
    Expositio in psalmum XCIu. 671
    Expositio in psalmum XCu. 676
    Expositio in psalmum XCuI. 683
    Expositio in psalmum XCuII. 687
    Expositio in psalmum XCuIII. 692
    Expositio in psalmum XCIX. 697
    Expositio in psalmum C. 699
    PARS TERTIA. 705
    Expositio in psalmum CI. Ibid.
    Expositio in psalmum CII. 718
    Expositio in psalmum CIII. 726
    Expositio in psalmum CIu. 741
    Expositio in psalmum Cu. 753
    Expositio in psalmum CuI. 766
    Expositio in psalmum CuII. 777
    Expositio in psalmum CuIII. 782
    Expositio in psalmum CIX. 792
    Expositio in psalmum CX. 799
    Expositio in psalmum CXI. 804
    Expositio in psalmum CXII. 808
    Expositio in psalmum CXIII. 810
    Expositio in psalmum CXIu. 817
    Expositio in psalmum CXu. 821
    Expositio in psalmum CXuI. 824
    Expositio in psalmum CXuII. 826
    Expositio in psalmum CXuIII. 835
    Expositio in psalmum CXIX. 901
    Expositio in psalmum CXX. 905
    Expositio in psalmum CXXI. 909
    Expositio in psalmum CXXII. 914
    Expositio in psalmum CXXIII. 917
    Expositio in psalmum CXXIu. 921
    Expositio in psalmum CXXu. 924
    Expositio in psalmum CXXuI. 927
    Expositio in psalmum CXXuII. 931
    Expositio in psalmum CXXuIII. 935
    Expositio in psalmum CXXIX. 938
    Expositio in psalmum CXXX. 942
    Expositio in psalmum CXXXI. 946
    Expositio in psalmum CXXXII. 954
    Expositio in psalmum CXXXIII. 957
    Expositio in psalmum CXXXIu. 961
    Expositio in psalmum CXXXu. 967
    Expositio in psalmum CXXXuI. 974
    Expositio in psalmum CXXXuII. 979
    Expositio in psalmum CXXXuIII. 983
    Expositio in psalmum CXXXIX. 994
    Expositio in psalmum CXL. 999
    Expositio in psalmum CXLI. 1004
     Expositio in psalmum CXLII. 1009
    Expositio in psalmum CXLIII. 1015
    Expositio in psalmum CXLIu. 1021
    Expositio in psalmum CXLu. 1029
    Expositio in psalmum CXLuI. 1033
    Expositio in psalmum CXLuII. 1038
    Expositio in psalmum CXLuIII. 1042
    Expositio in psalmum CXLIX. 1047
    Expositio in psalmum CL. 1051
    EXPOSITIO IN CANTICUM. 1055
    DE INSTITUTIONE DIuINARUM LITTERARUM. 1105
    CAPUT PRIMUM.---De Octateucho. 1110
    CAP. II.---De libro Regum. 1112
    CAP. III.---De prophetis. 1114
    CAP. Iu.---De Psalterio. 1115
    CAP. u.---De Salomone. 1116
    CAP. uI.---De Hagiographis. 1117
    CAP. uII.---De Euangeliis. 1119
    CAP. uIII.---De Epistolis apostolorum. Ibid.
    CAP. IX.---De Actibus et Apocalypsi. 1122
    CAP. X.---De sex modis intelligentie. Ibid.
    CAP. XI.---De quatuor synodis receptis. 1123
    CAP. XII.---Diuisio Scripture diuine secundum Hieronymum. Ibid.
    CAP. XIII.---Diuisio Scripture diuine secundum Augustinum. 1124
    CAP. XIu.---Diuisio Scripture diuine secundum antiquam translationem et secundum Septuaginta. 1125
    CAP. Xu.---Sub qua cautela relegi debeat celestis auctoritas. 1126
    CAP. XuI.---De uirtute Scripture diuine. 1131
    CAP. XuII.---De historicis Christianis. 1133
    CAP. XuIII.---De S. Hilario. 1134
    CAP. XIX.---De S. Cypriano. 1135
    CAP. XX.---De S. Ambrosio. Ibid.
    CAP. XXI.---De S. Hieronymo. Ibid.
    CAP. XXII.---De S. Augustino. 1136
    CAP. XXIII.---De abbate Eugipio et abbate Dionysio. 1137
    CAP. XXIu.---Quo studio Scriptura sancta cum expositoribus legenda sit. 1138
    CAP. XXu.---Cosmographia a monachis legenda. 1139
    CAP. XXuI.---De notis affigendis. 1140
    CAP. XXuII.---De schematibus ac disciplinis que in Scripturis sacris et earum expositoribus inueniuntur. Ibid.
    CAP. XXuIII.---Quid agendum a monachis qui artes in sequenti libro positas non intelligunt. 1141
    CAP. XXIX.---De positione monasterii uiuariensis siue Castelliensis. 1143
    CAP. XXX.---De antiquariis et commemoratione orthographie. 1144
    CAP. XXXI.---De monachis curam infirmorum habentibus. 1146
    CAP. XXXII.---Exhortatio Cassiodori ad monachos et abbates Chalcedonium et Geruntium. 1147
    CAP. XXXIII.---Oratio Cassiodori. 1148
    DE ARTIBUS ET DISCIPLINIS LIBERALIUM LITTERARUM. 1149
    Prefatio. Ibid.
    CAPUT PRIMUM.---Institutio de arte grammatica. 1152
    CAP. II.---De arte rhetorica. 1157
    CAP. III.---De dialectica. 1167
    CAP. Iu.---De arithmetica. 1204
    CAP. u.---De musica. 1208
    CAP. uI.---De geometria. 1212
    CAP. uII.---De astronomia. 1216
    COMMENTARIUM de oratione et de octo partibus orationis. 1219
    CAPUT PRIMUM.---De nomine. 1220
    CAP. II.---De uerbo. 1234
     CAP. III.---De aduerbio. 1236
    CAP. Iu.---De participio. 1237
    CAP. u.---De coniunctione. 1238
    CAP. uI.---De prepositione. 1239
    CAP. uII.---De interiectione. 1240
    DE ORTHOGRAPHIA. Ibid.
    PRAEFATIO. Ibid.
    CAPUT PRIMUM.---Gnei Cornuti de enuntiatione uel orthographia precepta. 1243
    CAP. II.---Ex uelio Longo. 1246
    CAP. III.---Ex Curtio ualeriano. 1247
    CAP. Iu.---Ex Papiriano. 1248
    CAP. u.---De u et b, ex Adamantio Martyrio. 1252
    CAP. uI.---De mediis syllabis, ex eodem. 1256
    CAP. uII.---Ex eodem, de ultimis syllabis. 1258
    CAP. uIII.---Eiusdem Adamantii Martyrii, de b littera trifariam in nomine posita. 1261
    CAP. IX.---Eutichis, de expiratione. 1263
    CAP. X.---Ex orthographo Cornelio. 1265
    CAP. XI.---Ex Lucio Cecilio 1267
    CAP. XII.---Ex Prisciano grammatico. 1268
    Conclusio. 1269
    DE SCHEMATIBUS ET TROPIS, nec non et quibusdam locis rhetoricis S. Scripture, que passim in Commentario Cassiodori in Psalmos reperiuntur. Ibid.
    DE ANIMA. 1279
    Prefatio. Ibid.
    CAPUT PRIMUM.---Quare anima dicatur. 1282
    CAP. II.---De definitione anime. 1283
    CAP. III.---De qualitate substantiali anime. 1287
    CAP. Iu.---Utrum anima formam habeat. 1289
    CAP. u.---De moralibus uirtutibus anime. 1290
    CAP. uI.---De naturalibus uirtutibus anime. 1291
    CAP. uII.---De origine anime. 1292
    CAP. uIII.---De sede anime. 1293
    CAP. IX.---De positione corporis. 1295
    CAP. X.---De cognoscendis malis hominibus. 1298
    CAP. XI.---De cognoscendis bonis hominibus. 1299
    CAP. XII.---Quid anime post mortem agant, et de spe futuri seculi. 1301
    ORATIO Cassiodori. 1307

APPENDIX AD EDITIONEM GARETIANAM.
    Prolegomena ad Complexiones in Epist. apostolorum. 1309
    COMPLEXIONES in Epistolas et Actus apostolorum nec non in Apocalypsim. 1321
    Epistola ad Romanos. Ibid.
    Epistola prima ad Corinthios. 1331
    Epistola II ad Corinthios. 1339
    Epistola ad Galatas. 1343
    Epistola ad Ephesios. 1345
    Epistola ad Philippenses. 1347
    Epistola prima ad Thessalonicenses. 1349.
    Epistola secunda ad Thessalonicenses. Ibid.
    Epistola ad Colossenses. 1351
    Epistola prima ad Timotheum. Ibid.
    Epistola II ad Timotheum. 1353
    Epistola ad Titum. 1355
    Epistola ad Philemonem. Ibid.
    Epistola ad Hebreos. 1357
    Epistola Petri apostoli ad gentes 1361
    Epistola altera eiusdem. 1367
    Epistola S. Ioannis ad Parthos. 1369
    Epistola tertia eiusdem. 1375
    Epistola S. Iude. Ibid.
    Epistola altera eiusdem. 1373
    Epistola S. Iacobi ad dispersos. 1377
    Actus apostolorum. 1381
    Apocalypsis. 1405
    Cassiodori supplementum 1421




FINIS TOMI SEPTUAGESIMI.