
PATROLOGIAE TOMUS CXXXuIII.

RICHERUS S. REMIGII MONACHUS / AUCTORES INCERTI ANNI

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXXXuIII.


RICHERUS S. REMIGII MONACHUS;



AUCTORES INCERTI ANNI;



OPERA ;



MONUMENTA DIPLOMATICA;



MONUMENTA LITURGICA;



MONUMENTA MONASTICA.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
APPENDIX AD SAECULUM X COMPLECTENS

AUCTORES INCERTI ANNI

ET

OPERA .

ACCEDUNT

MONUMENTA DIPLOMATICA, LITURGICA ET MONASTICA.

TOMUM INCHOANT ET SAECULUM CLAUDUNT

RICHERI

S. REMIGII EXTRA MUROS REMENSES MONACHI

HISTORIARUM LIBRI Iu

RECUSI IUXTA PRAESTANTISSIMAM D. PERTZII EDITIONEM. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXXuIII CONTINENTUR.


RICHERUS S. REMIGII MONACHUS.
Historiarum libri quatuor. 	Col. 17



APPENDIX AD SAECULUM X.
Auctores anni incerti. 	169
Opera . 	189
Monumenta diplomatica. 	447
Monumenta liturgica. 	855
Monumenta monastica. 	1345





Main uolume text





ANNO DOMINI DCCCCXCIX.
RICHERUS S. REMIGII EXTRA MUROS REMENSES MONACHUS.





DE RICHERO ET EIUS CHRONICO NOTITIA.


 Quod raro tantum historie commodo fieri solet, ut antiquorum regum casum nouique hominum generis ortum uir utrisque necessitudine quadam coniunctus et historie scribende capax stylo committat, ea ultimis Carolorum et Hugoni, regum hodieque in Gallia florentium principi, claritas Richero nato concessa est. Hic, ut ipso tradente discimus, sancti Remigii extra muros Remenses monachus  , patrem habuit Rodulfum, Ludouici Transmarini regis militem et consiliarium. Pater »consilio commodus, facundia simul et audacia plurimus, unde et rex admodum ei consuescebat et apud eum sepissime consultabat,« inter alia que patrauit, anno 949 Lauduni capiendi ordinem in consilio regis proposuit et ipse dux feliciter exsecutus  est  , atque an. 956 Gerberge regine uindex Montem Castriloci, Hannonie caput, noctu expugnauit, et Ragenerum, qui regine iniurias intulerat, uxore et liberis inde ablatis, ad satisfaciendum regine cegit  . Tali patre editum et Lothario rege, qui ultimus Carolorum dignitatem regiam inter bella ciuilia et externa haud infeliciter sustinuit, adultum, Richerum studio regii generis et patrie amore flagrasse et primam rerum publicarum et artis militaris notitiam domi consecutum esse, haud est quod mireris. Ultimis Odelrici archiepiscopi annis  , uel quod potius credam Adalberone archiepiscopo, monasterium sancti Remigii intrauit, ubi sub Rodulfi abbatis disciplina ab egregio magistro Gerberto litteris instructus, artibus  liberalibus studium aduertit, diuersasque philosophie partes edoctus et classicis Romanorum scriptoribus, philosophis, petis, historicis, cosmographis imbutus, ut de monacho sperari poterat, sanctis Patribus etiam et canonibus ecclesiasticis legendis operam dedit  . Erat tunc Remorum urbs  ut inter Gallie ciuitates ab antiquo clara et primatu presulis insignis, ita Adalberonis regimine nobilitata, eoque non minus exemplis quam doctrina animis moribusque iuuenum formandis ualida. Richerus igitur bonitate et ingenio amicitiam Gerberti sibi comparauit, »uiri, ut eius uerbis utar, magni ingenii ac miri eloquii, quo tota Gallia ac si lucerna ardente uibrabunda refulsit.« Qui cum intimis Adalberoni archiepiscopo a consiliis esset, atque itineribus, epistolis et magisterio summis in Gallia, Germania et Italia uiris familiaritate iungeretur, optimam iuueni rerum sui temporis cognoscendarum et perspiciendarum facultatem dedit. Medias tamen inter turbas, que Carolorum casum et noui regni initia comitabantur, Richerus arti medice se  addixit, quam quo studio sit amplexus, ex plurimis morborum descriptionibus operi insertis  colligitur. Anno 991 mense Martio ab amico Heribrando medico, Carnotensi clerico, litteris et legato arcessitus, Carnotum adiit, ubi apud magne liberalitatis et scientie uirum Hippocratis aphorismos et librum de concordia Hippocratis, Galeni et Suriani studiosius euoluit; cuius itineris molestias libro Iu, capite 50, exposuit. Paulo post cum, Arnulfo, Adalberonis successore, deposito, Gerbertus regum Hugonis et Rotberti, discipuli sui, fauore archiepiscopatum Remensem suscepisset, Richero historie Gallorum conscribende auctor factus est. Quod quidem munus »ob summam quam afferre uidebatur utilitatem et materie ubertatem eo animi  nisu suscepit, qua iubentis mira beniuolentia se pertrahi« dicit  , triennioque absoluit. Siquidem annis 995 et 996 litteras ad Gerbertum operi prefixas, librum I et libri II capita 1-78, quibus historia usque ad annum 948 perducitur, conscripsit, reliqua libri II capita, librum III et Iu historiam  annorum 948-995 complexos, annis 996-998 addidisse et tum quoque totum opus retractasse ultimamque ei manum admouisse uidetur  .

Consilium et rationem operis ipse prefatus ita prodit: »Bella a Gallis patrata uariosque eorum tumultus ac diuersas negotiorum rationes ad memoriam reducere scripto specialiter propositum est. Si qua uero aliorum efferantur, ob incidentes rationes que uitari non potuerunt id euenisse putetur.« Initium operis ab eo tempore sumpsit, quo Hincmarus Annalibus suis finem dederat  . Et cum per centum amplius annos librum deducendum proponeret, Iulii Cesaris exemplo a diuisione orbis et descriptione Gallie populorumque eam incolentium exorsus  , historiam Odonis et Caroli Iu regum  usque ad an. 920  ex fontibus, si Flodoardi Historiam Remensem excipias, unde pauca tantum mutuatus est, nobis inaccessis proponit; historiam Caroli Iu, Rotberti, Rodulfi, Ludouici et initia Lotharii inde ad an. 920 usque ad an. 965 ex Flodoardi Annalibus  et fontibus nobis ignotis concinnauit  , denique regna Lotharii  , Ludouici u, Hugonis et Rotberti  ab an. 969 usque ad an. 995, historico nullo adiutus, adhibitis tamen chartis nonnullis archiui sancti Remigii  atque Gerberti  historia concilii Remensis et synodi Mosomensis, conscripsit. Quod quo concilio quaue fide fecerit collatis cum historia fontibus eius qui hodieque exstant, perspicietur. Igitur cum non annales sed historiam Gallorum scribendam sibi  proposuisset, Flodoardi libro adhibito, »non uerba eadem, sed alia pro aliis longe diuerso orationis schemate disposuit  , satisque lectori fieri arbitratus est, si probabiliter  atque dilucide breuiterque omnia digessisset.« Certe neminem latebit, nec reprehendi potest, Richerum plurima a Flodoardo prolata omisisse, reliqua sepe ita disposuisse, ut ordo rerum gestarum multo melius intelligeretur   , additisque suis omnia ita digessisse, ut plane noua probabilisque narratio euaderet; nec tantum indulgendum, sed gratulandum est, quod pro uaria qua excelluit doctrine copia, res a Flodoardo interdum non nisi uerbo attactas amplius exposuit, ita ut uel ea pars operis, que ex uno Flodoardo fluxit, commentarii  perpetui a uiro insigni scripti uices quodammodo expleat; ignosci potest, quod Flodoardum nonnunquam haud bene intellexit  ; at acri censura animaduertendum, quod nonnunquam a Flodoardo recedens, in bellorum descriptione aut permagnos  aut multo maiores quam Flodoardo teste nouimus  pugnatorum aut occisorum numeros refert, quod Gallis uictoriam immeritam  attribuit, imo Flodoardum  undecim millia in parte Rotberti, in parte Caroli septem millia centum et duodeuiginti cesos scripsisse dicit  , ubi Flodoardi codices et editiones omnes  nonnisi hec uerba: Multis ex utraque parte cadentibus legunt. Quod ut ueritati aperte contrarium nec ulla excusatione obuelandum, ita leue tamen uitium uidebitur, si alium locum intuearis, quo se in licentiam uiro candido, qualem historiarum scriptorem esse decet, plane indignam, partium studio et uanitate abripi passus est. Nam cum operi ad finem perducto secundum manum admoueret, eam libri primi partem, que de rebus Caroli cum Belgis et duce eorum Giselberto agit, ita retractare non erubuit, ut Belgice loco Germaniam et pro Giselberto Heinricum scriberet, quo  scilicet Germaniam Carolo eo tempore subiectam fuisse simularet; quod ab Ekkehardo Uraugiensi, qui nostrum euoluerat, receptum, cum reliquis omnibus testimoniis repugnaret, ad nostra usque tempora scrupulum saltem historicis iniecit, nec nisi authentico reperto explicari potuit. Talibus Richerum patrie ultra quam ferri potest studiosum et uane glorie, que uel in Napoleonis nuntiis   indignationem populorum incurrit, deditum experti, si totum opus caute legendum, nec ullo eius loco nisi fundamentis eius bene perspectis utendum esse censemus, nichil ultra iustum et uerum statuere uidebimur. Et uel primis libris preter ea que Flodoardi auctoritate nituntur plura nostro propria inesse, quibus fidem prestare fas sit, ultro fateor. Pertinere eo uidentur historia Odonis regis, precipue narratio de uictoria apud Montem Panchei  , licet nulla eius in Annalibus uedastinis, Abbone uel Reginone mentio occurrat, in historia Caroli et Rodulfi notitie de rebus Belgicis  ex antiquo fonte deriuate, sed supra adulterationis notate, narrationes de Haganone, de captione Caroli  , de rebus Nortmannorum  , et pauca alia  , multa   in historia Ludowici Iu, cui et Richeri patrem a consiliis fuisse diximus, et cuius extrema ipse fortasse puer uidit. In hac igitur operis parte ita procedendum est, ut, adhibito Flodoardo, primum quid ei debeatur aut nonnisi pro commentario eius habendum sit intelligatur, deinde reliquorum in fidem, auctoris uaniloquentie ac nimii patrie studii ratione habita, inquiratur. Qua uia licet eorum quoque, que ex fontibus nobis incognitis fluxerunt, auctoritas aliquoties infringatur  , ea tamen ad historiam seculi decimi intelligendam plurimum conducere reperies. Altera operis pars, libri III capita 22-110 et librum Iu complexa, precipuam sibi laudem comparabit, quippe qua auctor suum tempus et res, quas ipse expertus fuerat aut  a Gerberto, operis scribendi suasore, didicerat, candide, perspicue et accurate conscripsit. Laudi accedit, quod animum Carolorum studiosum uel post exitium eorum seruauit; nam licet Adalberonem et Gerbertum secutus, regum nouorum auctoritatem agnosceret  , et tyranni uocabulum, quo antea rebelles et desertores  Caroli et Ludouici nuncupare solitus fuerat  , inde ab Hugonis coronatione in Carolum transferret  , eius tamen cause iustitiam minime celauit  , et Adalberonis Laudunensis episcopi proditionem narratione ipsa quam acerrime fieri poterat reprehendit. In conciliis  ad sanctum Basolum et Mosomensi scribendis cum Gerberto in uniuersum congruit, quedam a Gerberto omissa  profert, omnia tamen, ut operis institutum poscebat, bene concepta succincte exposuit. Acta ab utroque inserta paucissimis et nullius momenti uocibus discrepant, ubi cuiusnam auctoritas preualeat haud liquet.

Opus igitur ad lancem appensum auctorem ostendit beneuolum, grauem, sagacem, uaria eruditionis specie instructum, rerum in causas inquirere solitum, hominum et rerum qui ad historiam sui temporis facerent bene gnarum, quique Romanorum exemplo historiam scribere didicisset. Pre aliis etiam sui eui scriptoribus peritia artis bellice  et locorum  quibus res geste sunt insignis, iis describendis  operam dedit. Errores nimio glorie patrie studio et uanitati tribuendi  . Ordo in uniuersum temporis decursum secutus, nonnunquam studio rerum connectendarum turbatur. Oratio dilucida, breuis, uigore et simplicitate placet.

Richerus, opere usque ad mensem Iunium anni 995 perducto, scribendi finem fecit, notatis tamen precipuis annorum 996, 997 et 998 euentibus, ita ut eum his quoque conscribendis animum aduertisse pateat. Quo tempore Gerberto ad sedem Rauennatem et anno sequenti pontificatus Romani ad apicem promoto, an Richerus opus transmiserit, dubitari potest. Certe autographus liber non ita comparatus est, ut archiepiscopi summiue pontificis manibus traditum facile existimem; descriptum autem  fuisse, ignoramus. De Richero quoque amplius nichil constat, preter quod, studio eius librum legis Salice, qui hodie in bibliotheca regia Parisiensi numero 4789 insignitus exstat, bibliothece sancti Remigii Remensis illatum, inscriptio uetus tradit  .

Historia autographa seculo XI bibliothece monasterii S. Michelis Babenbergensis ab Heinrico II imp. conditi inter primos eius fortasse libros illata, cum aliis libris Gerberto et Richero notis in catalogo Ruotgeri intra annos 1112-1123 confecto recensetur  , ubique annis 1098-1101 ab Ekkehardo Uraugiensi  , et quadringentis annis post a Trithemio   exscripta, tum in bibliothecam capituli translata, anno 1611 marginibus heu precisis membrane illigata, et nostro demum seculo bibliothece publice Bambergensi illata est. Cuius thesauros cum Behmero nostro comite mense Augusto anni 1833 perlustrarem, oblatus est nobis inter codices historicos liber magna sui parte lectu difficilior, cuius in fronte manu recenti inter alia legebatur: Richerii Monachi Senensis ord. S. Benedicti libri Iu Historie.  Guelferbytani inter Helmstadienses n. 32 in fol.  olim S. Remigii Remensis  , unde uitiosa Flacii editio concilii ad S. Basolum fluxit, a D. Waitzio cum editis iterum collati, appendicis loco referenda statui, adiectis ex codice Guelferbytano fol. 169, 170 litteris Gregorii u pape ad Willegisum archiepiscopum, quibus eum de decretis synodi Papiensis circa Arnulfum certiorem facit; que documenta historie  seculi X illustrande aptissima, a summis uiris profecta, et codicum optimorum auctoritate aut integritati restituta aut prima uice luci data, ineditos Richeri libros haud incommode comitatum iri, persuasum habeo. 






RICHERI HISTORIARUM LIBRI QUATUOR.



PROLOGUS AUCTORIS.

 Domino ac beatissimo Patri, Gerberto Remorum archiepiscopo, Richerus monachus.

Gallorum congressibus in uolumine regerendis, imperii tui, pater sanctissime Gerberte [1 1Kb] , auctoritas seminarium dedit. Quam, quia summam utilitatem affert et rerum materia sese multiplex [2 1Kb] prebet, eo animi nisu complector, qua iubentis mira beniuolentia pertrahor. Cuius rei initium a uicino ducendum existimaui [3 1Kb] , cum [4 1Kb] res multo ante gestas, diue memorie [5 1Kb] Hincmarus ante te in pontificatu octauus [6 1Kb] , suis annalibus copiosissime annexuit. Tantoque superiora lector ea inueniet, quanto a nostri opusculi exordio, per eius regesta sese attollet. Et hoc inquam, ne Karolorum aliorumque frequens in utroque opere repetitio, operis utriusque  ordinem turbet. Ubi enim rerum ordo non aduertitur, tanto nitentem error confundit, quanto a serie ordinis errantem seducit. Unde cum hic atque illic sepe Karoli, sepe Ludouici note offeruntur, pro  tempore auctorum prudens lector reges equiuocos pernotabit. Quorum temporibus bella a Gallis sepenumero patrata, uariosque eorum tumultus, ac diuersas negotiorum rationes, ad memoriam reducere scripto specialiter propositum est. Si qua uero aliorum efferantur, ob [7 1Kb] incidentes rationes que uitari non potuerunt, id euenisse putetur. Sed [8 1Kb] si ignote antiquitatis ignorantie arguar, ex quodam Flodoardi presbyteri Remensis libello, me aliqua sumpsisse non abnuo, at non uerba quidem eadem, sed alia pro aliis longe diuerso orationis [9 1Kb] scemate disposuisse, res ipsa euidentissime demonstrat. Satisque lectori fieri arbitror, si probabiliter atque dilucide breuiterque omnia digesserim. In dicendo enim recusans effluere, plurima succincte expediam. Ac totius  exordium narrationis aggrediar, breuiter facta orbis diuisione, Galliaque in partes distributa, eo quod eius populorum mores et actus describere propositum sit.



LIBER PRIMUS


 1. Diuisio orbis.---Orbis itaque plaga, que mortalibus sese commodam prebet, a cosmographis  trifariam diuidi perhibetur, in Asiam uidelicet, Africam, et Europam. Quarum prior, a septemtrione per orientis regionem usque in austrum, extrinsecus  Oceano disterminata, interius a Ripheis montibus usque ad terre umbilicum, Thanai, Meothide, Mediterraneoque ab Europa distinguitur. Ab umbilico uero usque in austrum, Nilo fluuio ab Africa est seclusa. Africam uero et Europam, exterius quidem ab  austro in septemtrionem Oceano circumdatas, Mediterraneum interiectum [10 1Kb] discriminat. Ab Asia uero interius earum alteram Nilus, alteram uero Mediterraneum, Thanaisque ac Meotis, ut dictum est, seiungunt. Quarum singule cum proprias habeant distributiones, Europe tamen partem unam que Gallia a candore  uocatur, eo quod candidioris speciei insigne eius oriundi preferant, in suas diducere partes ratum duxi.

2. Istius Gallie per partes distributio.---Gallia [11 1Kb] ergo et ipsa in tria distincta est, in Belgicam, Celticam, Aquitanicam. Quarum prior Belgica, a Rheno, qui Germaniam ab Oceano determinat, que multarum gentium ferax, a germinando nomen accepit, exporrigitur usque in fluuium Matronam. Ab utroque  uero latere, hinc quidem Alpibus Penninis, inde uero mari uallatur, cuius circumfusione insula Brittannica efficitur. Celtica autem [12 1Kb] a Matrona per longum in Garunnam distenditur; cuius latera, oceani Brittannici, et insule Brittannice limites habent. Quicquid uero a Garunna distenditur [13 1Kb] in Pireneum, Aquitanica appellatur, hinc [14 1Kb] Rhodano Ararique atque inde Mediterraneo conlimitans. Constat itaque, totius Gallie spatium ab oriente quidem Rheno, ab occidente Pyreneo [15 1Kb] , et a septentrione mari Brittannico, ab austro uero Mediterraneo cingi.

3. Mores Gallorum.---Omnium ergo Galliarum populi innata audatia plurimum efferuntur, calumniarum impatientes. Si incitantur, cedibus exultant, efferatique inclementius adoriuntur. Semel persuasum  ac rationibus approbatum, uix refellere consuerunt. Unde et Hieronimus   Sola inquit: Gallia monstra non habuit, sed uiris prudentibus et eloquentissimis semper claruit. Preter hec quoque Belge rebus disponendis insigniores, robore atque audatia non impares. Maxima queque magis ingenio quam uiribus appetunt. Et si ingenio in appetendis cassantur, uiribus audacter utuntur. Cibi etiam potusque adeo parci. Celte uero ac Aquitani, consilio simul et audatia plurimi, rebus seditiosis commodi. Celte tamen magis prouidi, Aquitani uero precipites aguntur, plurimumque in ciborum rapiuntur appetitum. Quod sic est eis innatum, ut preter naturam non appetant. Hinc et Sulpicius : Edacitas, inquit, in Grecis gula est, in Gallis natura. Hos omnes populos etsi [16 1Kb] natura feroces, ab antiquo fere per omnia [17 1Kb] prospere  egisse et cum pagani [18 1Kb] essent historie tradunt [19 1Kb] . Post uero a sancto Remigio [20 1Kb] baptizati, adprime [21 1Kb] clara semper et illustri [22 1Kb] uictoria emicuisse [23 1Kb] feruntur. Quorum quoque primus rex christianus, Clodoueus fuisse traditur. A quo per succedentia tempora imperatoribus egregiis res publica gubernata fuisse dinoscitur, usque ad Karolum, a quo historie sumemus initium.

4. Quod ob infantiam et principum dissidentiam pyrate Gallias [24 1Kb] irruperint.---Hic patrem habuit [25 1Kb] Karlomannum regem  , auum uero paternum Ludouicum cognomento Balbum, abauum autem Karolum Caluum, Germanorum atque Gallorum imperatorem egregium. Biennis adhuc patrem amisit; matre 26 1Kb] uix per quadriennium superstite. Ob cuius  infantiam cum regnorum principes nimia rerum cupidine sese preire contenderent, quisque ut poterat  rem dilatabat. Nemo regis prouectum [27 1Kb] , nemo regni tutelam querebat. Aliena adquirere summum cuique erat; nec rem suam prouehere uidebatur, qui alieni aliquid non addebat. Unde et omnium concordia, in summam discordiam relapsa est. Hinc direptiones, hinc incendia, hinc rerum peruasiones exarsere. Que cum immanissime agitarentur, pirate qui Rhodomensem prouintiam incolebant, que est Celtice Gallie pars, ad rerum immanitatem incitantur. Hec gens ab insulis oceani septentrionalis remotioribus diu ante exierat. Et per maria errando classe deuecta, summam hanc Galliarum partem attigerat. Sepe quoque eam armis impetiuit, sepe etiam a terre principibus deuicta occubuit. Quod cum multoties inter sese mouerent, uisum fuit Gallie primatibus,  ut dono regum hec prouincia ei conferretur; ita tamen, ut, idololatria penitus relicta, christiane religioni se fideliter manciparet, necnon et regibus Galliarum terra marique fideliter militaret. Huius prouincie metropolis. Rhodomum esse dinoscitur, sex tantum urbibus, Baiocis uidelicet, Abrincanto, Ebrocis, Sagio, Constantie, Liscio  , uim sue dominationis intendens. Hanc itaque ex antiquo a piratis possessam esse manifestum est. Sed paterna tunc seuitia ducti, in principes dissidentes moliri conantur. Unde et latrociniis ac discursionibus Brittanniam minorem, que est Gallie contigua atque militans, infestare aggrediuntur. Reique occasionem nacti, fidem penitus abrumpunt, ulteriusque procedunt in Galliam. Ac circumquaque palantes, longe  lateque diffunduntur; feminarum, puerorum, pecudum, ceterarumque rerum non modicam predam abducentes. Recipiuntur uero cum his omnibus secus Sequanam loco qui Giuoldi fossa  nuncupatur. Ac idem sepius aggressi, Gallie Celtice partem, que Sequane Ligerique fluuiis interiacet, que et Neustria nuncupatur, totam pene insectati sunt. Hisque animo inerat, interiores Galliarum partes irrumpere, earumque gentes aut a finibus pellere, aut grauissimis substituere tributis. Id etiam ante fieri, quam in consensum principes reuocarentur, accelerabant. Huiusmodi dissidentia, pecunias Galliarum sese asportaturos, certissime rati. Quorum impetus, Catillo principe ferebatur. Principes tanta barbarorum ignominia confecti, de pace habenda per legatos  inter sese admodum querunt. Nec diu morati, iure obsidum, in unum consulturi conueniunt. In  quo conuentu, sapientium usi consilio, fidemque pacti, in concordiam maximam rediere; contumelias a barbaris iniectas ultum ire parati. Et quia Karolus uix adhuc triennis erat  , de rege creando deliberant; non ut desertores, sed ut in aduersarios indignantes.

5. Regis genus atque fortuna [28 1Kb] .---Anno [29 1Kb] itaque incarnationis dominice [30 1Kb] 888  [XuI Kal. [31 1Kb] ] Mart.  quinta feria communi decreto, Odonem uirum militarem ac strenuum in basilica sancti . . . . . [32 1Kb]  regem creant. Hic patrem habuit ex equestri ordine Rotbertum; auum uero paternum, Witichinum aduenam Germanum. Creatusque rex, strenue atque utiliter omnia gessit, preter quod in militari tumultu, raram componendi lites potestatem habuit [33 1Kb] .  Nam pyratas signis collatis intra Neustriam septies fudit, ac in fugam nouies compulit [34 1Kb] . Atque hoc fereper quinquennium 889 [35 1Kb] . Quibus repulsis, fames ualida subsecuta est, cum triennio terra inculta remanserit. Iam enim mensura frumenti que sedecies ducta modium efficit, decem dragmis ueniebat. Gallinatius quoque quatuor dragmis. Ouis uero tribus unciis; atque uacca, iabo  tollebatur. uini nulla cemptio erat, cum uinetis ubique succisis, uix eius aliquid habebatur. Rex interea per loca [36 1Kb] que piratis irruentibus aditum prebebant, munitiones exstruit, ac in eis militum copias ponit. Ipse cum exercitu in Aquitanie partes secedens, non ante se rediturum proponens, quam supradicta modii frumentarii mensura, duabus dragmis ueniret, gallinatius uero denario,  atque ouis duabus itidem dragmis, uacca uero tribus unciis uenumdaretur.

6.  Pyrate Brittaniam impetunt ac deuastant.---Interea rege apud urbem Anitium  rem publicam procurante, pyrate a finibus Neustrie pulsi, eum ad interiora Aquitanie concessisse [37 1Kb] dinoscunt. Confluunt itaque ac classem parant, atque Brittanniam repentini irrumpunt. Brittanni repentino barbarorum impetu territi, seuientibus cedunt. Cuique uitam tantum saluare satis fuit. Rerum suarum ereptionem nemo querebat. De uita solummodo agitabant. Unde et suis fere omnibus derelictis, pyrate passim rapiuntur. Queque commoda asportant, ac cum multa rerum preda nullo renitente redeunt. Tam felici ergo successu elati, per exteriores  Brittannie fines secus Andegauum Aquitaniam irrumpunt, multaque depopulatione terram deuastant.  Abducunt uiros ac mulieres puerosque. Quorum prouectiores in utroque sexu obtruncant. Pueros seruituti mancipant, feminas uero que formose uidebantur prostituunt.

7.  Odo rex [38 1Kb] contra pyratas [38 1Kb] exercitum [38 1Kb] parat.---Sed nonnulli uario euentu elapsi, profugio saluati sunt. A quibus dum exagitarentur, mox Odoni regi relata fuere. Qui rerum magnitudine motus, quotquot ex Aquitania potuit, edicto regio congregari precepit milites peditesque. Ex Prouintia quoque, que Rhodano et Alpibus marique ac Gothorum finibus circumquaque ambitur, Arelatenses ac Aurasicanos  habuit. Sed et ex Gothia, Tholosanos atque Nemausinos. Quibus collectis, exercitus regius, in decem milibus equitum, peditum uero sex milibus  erat. Procedit itaque secus Briddam  , sancti Iuliani martiris castrum, iter agens. Sanctumque regiis donis ueneratus, Aruernicum pagum ingreditur. Huc iam hostes aduenerant, ac castrum quod Mons Panchei  dicitur, uehementi hostilitate premebant. Rex principibus Francorum atque Aquitanorum stipatus, licet ancipiti deliberatione, tamen belli dispositionem apud eos pertractabat, illos ad pugnam hortans, ac eorum magnanimitatem ex natura plurimum attollens. Aliis quoque gentibus eos esse potiores, tam uiribus quam audatia et armis, memorabat. Eorum quoque maiores, pene totum orbem debellasse, ipsumque caput orbis Romam immaniter attriuisse. Unde et oportere paternam animositatem in filiis renouandam asserebat [39 1Kb] , ut  patrum magnanimitas filiorum uirtute commendaretur.

8. Impetus Odonis regis in pyratas, bellique qualilitas.---Quibus dictis cum persuasisset, utpote uir audax ac uiolentus, cum sexdecim milibus signis illatis barbaros aggreditur. Sed peditum copias premittit, atque ex eis primum impetum infert. Ipse cum equitatu succedens, peditum fortunam opperiebatur. Nec minus et barbari acies ordinauerant, ac indiuisi aduersarios excipere cogitabant. At regii pedites hostibus directi, primo certamine sagittas iaculantur; densatique, lanceis obuersis, in illos feruntur. Excepti uero a barbaris, plurimi dilabuntur, non tamen preter aduersariorum ruinam. Nam et eorum alii precipitati, alii uero quam plures sauciati  sunt. Post pedites uero et regius equitatus succedit; ac acies hostium, copiis peditum diuisas, multo nisu irrumpit. Sternitque ut fertur tredecim milia, paucis fuga saluatis. Et cum iam potiretur uictoria spoliisque diripiendis instaret, barbarorum quatuor milia, que insidiose in abditis latuerant, ex obliquo uiarum irruere. Qui cum gradiuo incessu  propinquarent, armorum luce ab obseruatoribus cogniti sunt. Factoque signo exercitus in unum redit. Rex multo plures aduenire arbitratus, suos hortatur stipatores, ut priores animos resumant, immo et non amittant; decus pro patria mori, egregiumque pro christianorum defensione corpora morti dare, multis sermonibus asserens. Exercitus itaque densatus, licet anterioris belli uulneribus eger, tamen obuenire non distulit.

9. Ingo ex mediocribus cum [40 1Kb] regis signo [40 1Kb] bellum ingreditur [40 1Kb] .---Et cum agitaretur quis regium signum efferret, eo quod in tanta nobilium manu nullus sine uulnere uidebatur, idque omnes euitarent, e medio omnium Ingo prosilit, ac militatum sese offerens, imperterritus dixit: »Ego ex mediocribus  regis agaso  , si maiorum honori non derogatur, signum regium per hostium acies efferam. Nec fortunam belli ambiguam expauesco, cum semel me moriturum cognosco.« Ad hec Odo rex: »Nostro inquit dono, ac principum uoluntate signifer esto.« Ille signum excipiens, agmine densato circumseptus incedebat. Factusque cunei militaris acumen, hostes uibrabundus ingreditur. Precipitantur barbari, uiresque amittunt. At regius exercitus rediens, iterum irrumpit sternitque. Tertioque adortus fere omnes opprimit. Ex quorum tumultu cum er densatus, multo puluere pinguesceret, Catillus [41 1Kb] cum paucis per caliginem fuga sese surripuit, atque in dumetis sese abdidit. Qui cum lateret, a uictoribus passim palantibus repertus atque captus est, suisque qui  secum latuerant [42 1Kb] gladio transfixis, post spolia direpta Odoni regi oblatus est.

10. Tiranni [43 1Kb] baptismus et [43 1Kb] interfectio [43 1Kb] .---Utiliter ergo patrata uictoria, rex tirannum captum secum Lemouicas ducit. Ibique ei uite ac mortis optionem dedit, si baptizaretur, uitam, sin minus, mortem promittens. Tirannus mox absque contradictione baptizari petit. Sed dubium an fidei quicquam habuerit. Quia ergo Pentecostes instabat sollempnitas , ac episcoporum conuentus regi aderat, ab episcopis ei triduanum indicitur ieiunium. Die uero constituta cum in basilica sancti Marcialis martiris, post episcoporum peracta officia in sacrum fontem ab ipso rege excipiendus descenderet, iamque trina immersione in nomine Patris  et Filii et Spiritus sancti baptizatus esset, Ingo ante signifer, gladio educto letaliter eum transuerberat, ac fontem sacratum, uulneris effusione immaniter cruentat. Rex tantum facinus indignans, principibus frementibus homicidam rapi ac trucidari iubet. Ille gladio proiecto fugiens, sancti Marcialis aram complexus est; indulgentiam ab rege ac primatibus  postulans, atque loquendi locum multis clamoribus petens. Et iussu regio, de commisso facinore responsurus sistitur. Orsusque sic ait:

11. Oratio Ingonis pro se apud regem et principes suasorie habita.---Deum uoluntatis mee conscium testor, nichil mihi fuisse carius uestra salute. uester amor ad hoc me impulit. Ob uestram salutem in has me miserias precipitaui. Pro omnium uita, tantum periculum subire non expaui. Grande quidem est gestum negotium, sed maior est negotii utilitas. Regiam maiestatem me lesisse quidem non abnuo, sed multa commoda in facinore comparata assero. Consideretur auctoris animus, animaduertatur etiam futura facinoris utilitas. Tirannum captum metus causa baptismum petiisse aduerti, eumque postquam  dimitteretur, pluribus iniuriis uicem redditurum, suorumque stragem grauissime ulturum. In quem, quia future cladis causa uisus est, ferrum conuerti. Hec est mei facinoris causa. Hec me ad scelus impulit. Hoc ob regis suorumque salutem peregi. Et utinam morte mea, patrie libertas, rerumque tranquillitas consequantur! Sed si occidor, ob regis primatumque salutem occisus uidebor. Cogitet iam quisque, an pro huiusmodi mercede ei militandum sit; et an pro fide seruata, tali habendus sit retributione. Ecce capitis et pectoris laterisque recentia uulnera! Patent precedentium temporum cicatrices, dispersique per reliqua corporis membra liuores. Quorum assiduis doloribus confectus, nichil post tot mala, nisi mortem, malorum finem exspecto.« Qua  conquestione alios ad beniuolentiam traxit, alios uero ad lacrimas impulit. Unde et milites pro eo agentes, regem demulcent, et ad pietatis clementiam suadent; nichil regi prodesse asserentes, si suorum quispiam intereat; immo in tiranni occisione gaudendum, uel quia uite datus sit si fidelis decessit, uel quia eius insidie penitus defecerint si in dolo baptismum susceperit. Quibus rex animum temperans, tumulato barbaro, Ingonem in gratia resumit. Et insuper castrum quod Blesum  dicitur ei liberaliter accommodat, eo quod is qui castri custodiam agebat, in bello pyratico occisus esset. Eius quoque uxorem derelictam, dono regio in matrimonio Ingo sibi accopulat. Regis exinde ac principum gratia admodum usus, prospere ac feliciter  omnia gerebat. uerum id in breui. Nam uulnerum sanies male a cirurgis amputata, cum sub recutita superficie, tumorem intrinsecus operaretur, nimio humoris reumatismo, plus biennio uexatus, in lectum decidit. Unde et intercluso reumate, penitus intumuit. Sicque toto erisipilato corpore, uitam amisit,  Gerlonem filium paruum superstitem relinquens. Qui ab rege tutori commissus, patrimonium cum matre possedit.

12. Promotio [44 1Kb] Karoli in regem [44 1Kb] .---Interea rex a Lemouica urbe dimotus, Echolisinam  petit, ac ibi queque gerenda disponit. Nec multo post petens Petragoram, nobilium causas que litibus agitabantur ibi equissime ordinat, plurimum [45 1Kb] de communibus omnium causis apud optimates pertractans. Quibus cum foret admodum intentus, ibique per aliquot tempora sese moraturum proponeret, Fulco Remorum archiepiscopus, de Karoli promotione in regnum apud Belgas tractabat . uidebatur etenim tunc, quod presens oportunitas huic rei aliquam commoditatem pararet. Idque plurimum  persuadebat Neustriorum absentia [46 1Kb] . Etenim cum rege in partibus Aquitanie tunc detinebantur. Suadebant quoque multiplices adolescentis querimonie. Iam enim quindennis, de regi amissione apud amicos et domesticos grauissime conquerebatur; regnumque paternum repetere multo conatu moliebatur. Ei ergo omnes Belgice principes, et aliquot Celtice summopere fauebant. Horum quoque consensus, sub Remensi metropolitano, sacramenti iure firmatur. Ac tempore statuto conueniunt, ex Belgica  quidem Coloniensis, Treuericus, atque Maguntinus metropolitani, cum suis diecesaneis episcopis, aut eorum probabilibus legatis. Ex Celtica uero Remorum predictus metropolitanus, cum aliquot suis diecesaneis, Laudunensi uidelicet, Catalaunico atque Morinensi.  Anno [47 1Kb] autem incarnationis dominice [47 1Kb] 893 5 Kal. [48 1Kb] Februar., die dominica , collecti Remis in basilica sancti Remigii Karolum quindennem regem creant; ac in urbe purpuratum, more regio edicta dare constituunt. Et ex Celtica quidem, paucissimi eius partes sequebantur. Ex Belgica uero, ei omnes addicti sunt. Ab illis enim deuotissime exceptus, per omnes [49 1Kb] eorum urbes et oppida [50 1Kb] humanissime deductus est.

13. Odonis [51 1Kb] reditus ab Aquitania [51 1Kb] eiusque obitus.---Quod factum Odo rex comperiens, ab Aquitania redit. Urbemque Turonicam petens, sanctum Martinum donis regalibus honorat. Sicque Parisii receptus, sanctos martires Dionisium, Rusticum et Eleutherium magnifice donat. Tandem fluuio Matrona  remenso, Belgicam ingreditur. Ac oppido receptus, quod dicitur Fara, pre nimia anxietate insomnietatem pati cepit. Que cum nimium succresceret, mentis alienationem operabatur. Superantibusque humoribus, anno regni sui decimo, ut quidam ferunt mania, alii frenesi, finem uite accepit . Tumulatur [52 1Kb] uero cum [52 1Kb] multo suorum lamento, in basilica sancti [52 1Kb] Dionisii martiris.

14. Mores Karoli.---Karolus itaque rex creatus, ad multam beniuolentiam intendebat. Corpore prestanti, ingenio bono simplicique [53 1Kb] . Exercitiis militaribus non adeo assuefactus. At litteris liberalibus admodum eruditus. In dando profusus, minime auarus. Duplici morbo notabilis, libidinis intemperans, ac circa exsequenda iuditia paulo neglegentior fuit. Galliarum principes ei animo ac sacramento annexi sunt. Necnon et Rotbertus Odonis regis defuncti frater, uir industrius atque audatia plurimus. sese militaturum regi accommodat [54 1Kb] . Quem etiam rex Celtice ducem preficit, ac in ea omnium gerendorum ordinatorem concedit; eius [55 1Kb] fere per quadriennium  consilio utens, eique admodum consuescens. A quo per Neustriam deductus [56 1Kb] , urbibus atque oppidis ab eo receptus est. Urbemque Turonicam petens, plurima auri atque argenti talenta, sancto Martino liberaliter impertit. A cuius seruitoribus pro sese fieri deprecationes postulans, perpetim cotidianas obtinuit. Inde quoque omnibus obtentis rediens, Belgicam repetit, ac sanctum Remigium donis egregiis honorat. Et sic Rotberto Gallia [57 1Kb] Celtica collata, in Saxoniam [58 1Kb]  secedit; cuius urbes sedesque regias lustrans cum oppidis, nullo renitente obtinuit. Ubi [59 1Kb] etiam Heinricum regio genere inclitum, ac inde oriundum, ducem omnibus preficit. Sarmatas [60 1Kb] absque prelio subditos habuit. Anglos [61 1Kb] quoque ac reliquos transmarinorum  populos, mira beniuolentia [62 1Kb] sibi adegit. uix tamen [63 1Kb] per decennium [63 1Kb] . Et forte felicissimus per omnia fuisset, si in uno nimium non errasset.

15. Nimia Karoli [64 1Kb] dilectio [64 1Kb] erga Haganonem [64 1Kb] .---Nam cum multa benignitate principes coleret, precipua tamen beatitudine Haganonem habebat, quem ex mediocribus potentem effecerat; adeo ut magnatibus quibusque longe absistentibus, ipse regio  lateri solus hereret, pilleum etiam a capite regis sepissime sumptum, palam sibi imponeret. Quod etiam multam regi intulit labem [65 1Kb] . Et enim primates id ferentes indignum, regem adeunt, ac apud eum satis [66 1Kb] conqueruntur, hominem obscuris parentibus natum, regie dignitati multum derogare, cum acsi indigentia nobilium, ipse tamquam consulturus regi assistat. Et nisi a tanta consuetudine cesset, sese a regis consilio penitus discessuros. Rex dissuasionibus his minime credulus, a dilecto non cessit.

16.  Indignatio [67 1Kb] Rotberti [67 1Kb] in Haganonem [67 1Kb] .---Interea Belgice [68 1Kb] urbibus [69 1Kb] atque oppidis firmissime optentis [70 1Kb] , in Celticam redit, ac urbe Suessonica recipit sese. Huc ex omni Gallia principes confluunt. Huc etiam minores [71 1Kb] multo fauore conueniunt  [72 1Kb] . Inter quos cum Rotbertus, in maiore gratia apud regem sese haberi putaret, utpote quem ducem in Celtica omnibus prefecerat, cum rex in palatio sedisset, eius iussu dux dexter, Hagano quoque ei leuus pariter resedit. Rotbertus uero dux tacite indignum ferebat personam mediocrem [73 1Kb] sibi equari, magnatibusque preponi. At iram mitigans, animum dissimulabat, uix regi pauca locutus. Celerius ergo surgit, ac cum suis consilium confert. Quo collato, regi per legatos suggerit, sese perferre non posse sibi Haganonem equari, primatibusque anteferri. Indignum etiam uideri huiusmodi hominem regi herere, et Gallorum nobilissimos longe absistere; quem nisi in mediocritatem redigat, sese eum crudeli suspendio suffocaturum. Rex dilecti ignominiam  non passus, facilius se omnium colloquio, quam huius familiaritate posse carere respondit. Quod nimium Rotbertus indignatus, cum optimatibus plerisque iniussus Neustriam petit, ac Turonis sese recipit. Multam ibi de regis leuitate indignationem [74 1Kb] habens. Plurima etiam ut in se transfundatur rerum summa, apud suos caute pertractans. Quamuis [75 1Kb] etenim regi [75 1Kb] faueret, non [75 1Kb] mediocriter  tamen [76 1Kb] ei regnum inuidebat [76 1Kb] , cum sibi post [76 1Kb] fratrem hereditandum [76 1Kb] magis uideret. Nonnulla quoque moliebatur in Fulconem Remorum metropolitanum, qui regem a cunabulis educauerat, atque in regnum promouerat  . uidebatur etenim, quia si is solum deperiret, facilius refundi in sese regnum potuisset. Id etiam apud Balduinum Morinorum principem admodum agitabat. Hic enim ab eo [76* 1Kb] persuasus, eius partes iam rege deserto sequebatur.

17.  Interfectio Fulconis archiepiscopi.---Quo rex comperto, in Balduinum fertur, ac multa obsidionis ui castrum Atrabatum ab eo aufert, atque cum tota sancti uedasti abbatia, Fulconi predicto metropolitano concedit. At post aliquot tempora metropolitanus ob itineris longinquitatem fratrumque [77 1Kb]  incommoditatem [77 1Kb] Altmarum comitem accersiens [78 1Kb] , abbatiam sancti Medardi quam ipse comes tenebat, ab eo accipit, et pro ea abbatiam sancti uedasti cum castro Atrabato rationibus utrimque habitis ei impertit.  Unde et ad nimiam pertrahitur Balduinus crudelitatem. Multaque affectus anxietate, ad ultionem penitus sese conuertit. Amicitiam ergo circa metropolitanum simulat. Per legatos quoque multam beniuolentiam mandat [79 1Kb] , fidemque spondet. Illud tamen multa suorum curiositate obseruat, utrum priuatus an cum copiis regis palatium petere consuescat; priuatum multo nisu impetere cupiens. Hec dum sic haberentur, pro regiis causis contigit episcopos Belgice apud regem congregari. Unde et metropolitanus accersitus cum iter accelerare pararet,  incautus cum paucis festinabat. Cui mox affuit quidam Winemarus cum cohorte a Balduino missus [80 1Kb] . Metropolitanus cum esset cum paucis, a cohorte cum suis interceptus est. Nulli fuge locus patuit. Omnes circumuallantur atque impetuntur. Admodum utrimque dimicant. Utrimque fusi procumbunt.  Winemarus metropolitanum adortus, lancea inermem transfigit [81 1Kb] , atque inter suos septem uulneribus sauciatum precipitat. Cui cum adhuc ictus intenderet, quidam suorum multo episcopi amore ducti, super eum procumbunt. Qui cum eo mox transfixi atque occisi sunt. Quatuor tantum fuga labuntur [82 1Kb] , qui rei negotium Remis demonstrant. Tunc uero magna militum manus, ab urbe mox cum  armis educta, aduersarios persequi conatur. Sed eis elapsis, dominum occisum cum suis colligunt, atque multo doloris lamento Remos deportant, cum sacerdotibus sacerdotem plurimo dignitatis obsequio condentes.

 18. Winemari [83 1Kb] interitus [83 1Kb] . Interea collectis apud regem episcopis, talia mox referuntur. Quod etiam omnibus nimium animi incussit dolorem. Rex ipse in lacrimas dissolutus, de casu pontificis [84 1Kb] adeo conquestus est. Episcopi quoque in fratris morte et cepiscopi, multa commiseratione condoluere. Initoque consilio, Winemarum cum suis complicibus, horribili anathemate damnant. Qui in breui deficiens, insanabili ydropis morbo a Deo percussus est. uentre itaque turgidus, exterius quidem lento igne, interius uero immani incendio urebatur. Ingens tumor pedum non deerat. uerenda uermibus scaturiebant. Crura tumentia ac lucida. Anelitus fetidus. uiscera etiam paulatim per colum diffluebant. Super hec omnia sitim intollerabilem sustinebat. Appetitum uero comedendi  aliquando habebat, sed cibi illati fastidium inferebant. Insomnietatem iugem patiebatur. Omnibusque factus intolerabilis, omnibus horrori [84* 1Kb] habitus est. Itaque amici atque domestici ab eo dimoti sunt, multo eius corporis fetore confecti; in tantum ut nullus medicorum, saltem medendi causa ad eum accedere posset. Quibus omnibus dissolutus, omni christianitatis communione priuatus, a uermibus ex parte iam consumptus, flagiciosus ac sacrilegus ab hac uita pulsus est.

19. Promotio [85 1Kb] Heriuei in [85 1Kb] episcopatum [85 1Kb] .---Sepulto uero domno Fulcone metropolitano, Heriueus uir spectabilis et palatinus episcoporum consensu, et Remensium conibentia in pontificatu regis donatione succedit. Quorum uterque quanta utilitate,  quantaque religione in ecclesia Remensi floruit, si quis ad plenum [86 1Kb] dinoscere cupit [86 1Kb] , legat librum Flodoardi presbiteri, quem ab urbe  condita de eiusdem urbis episcopis uberrime descripsit. Adepto  quoque Heriueus pontificatu, multa fide regem sequebatur, desertoribus adeo infestus. Erlebaldum  Castricensium comitem, qui res sui episcopii peruaserat, et oppidum quod uocant Macerias obtinebat, more ecclesiastico prius quidem ut resipiscat ammonet, post uero anathemate damnat . Qui cum sibi nec damnatus satisfaceret, in eum cum multis militum copiis fertur, oppidumque multa obsidione per quatuor ebdomadas uehementer adurget. Erlebaldus continuam non ferens  impugnationem, clam ab oppido cum aliquot suorum dilabitur. Qui uero remanserant uicti, portis mox patefactis, metropolitano cedunt. Eisque eiectis, suos ibi deposuit, ac de toto pago Erlebaldum profugum disturbauit.

 20. Ad Renum [87 1Kb] mutua petitio [87 1Kb] ac comitis [87 1Kb] Erlebaldi [87 1Kb] occisio.---Rex in pagum Warmacensem, locuturus Heinrico Transrhenensi, concesserat. Huc quoque Erlebaldus comes aduenit, apud regem deploraturus a Remensium metropolitano sese immaniter habitum. Heinricus apud regem de [88 1Kb] rerum dispositionibus fidelissime satagebat. Cui rei cum [89 1Kb] admodum intenderet, Germanorum Gallorumque iuuenes linguarum [90 1Kb] idiomate [90 1Kb] offensi, ut eorum mos est cum multa animositate maledictis sese lacessire [91 1Kb] ceperunt. Consertique gladios exerunt, ac se adorsi, letaliter sauciant. In quo tumultu, cum ad litem sedandam Erlebaldus comes accederet, a furentibus occisus est. Rex proditionem ratus, ocius surgit, suisque stipatur. Heinricus uero [92 1Kb] dolum arbitrans,  classem repetit, atque a regiis stipatoribus Rhenum transire cogitur [93 1Kb] . Existimabant [94 1Kb] enim hi [95 1Kb] qui regi assistebant [95 1Kb] , eum in dolo uenisse. A quo etiam tempore [96 1Kb] Karolo infestus ferebatur.

21.  Desertorum [97 1Kb] dolosa regi [97 1Kb] Karolo persuasio de Haganonis [97 1Kb] abiectione.---Hinc itaque Heinrico, inde Rotberto duce Karolus urgebatur. Factusque eorum medius, utrimque premebatur. Post hec ad interiora Belgice rediens, urbe Suessonica sese recipit, multam ex huiusmodi infortunio apud suos agitans querelam. Huc etiam ex Belgica quo Celtice conlimitat, atque ex Celtica principes nonnulli confluunt. Sed et Rotbertus dux propinquior factus, Stampis sese recipit, ac ad palatium legatos dirigit, regalia negotia inde experturus. At qui confluxere,  Rotberti partes tuebantur, cuius suasu capti, de Haganonis abiectione apud regem pertractant, non ut id fieri uelint, sed ut regnandi occasio Rotberto paretur. Abiectionem itaque Haganonis leuiter suadent. Ducem etiam a se discessurum si non abiiciat, mediocri assertione demonstrant; quatinus leui obiurgatione rex ammonitus, ceptis insistere non formidet. Unde et post contra eum iustissimam indignationis causam se habituros arbitrabantur. Quod etiam totum ad uota eorum prouenit. Nam rex nulla [98 1Kb] suasione affectus, numquam a dilecto sese discessurum respondit; idque multis sententiarum sermonibus asserebat. Quod cum [99 1Kb] Rotbertus dux in eius animo fixum perciperet, Heinrico Transrhenensi [100 1Kb] per legatos [100 1Kb] de regis eiectione [100 1Kb] suadet [100 1Kb] .  Compererat [100 1Kb] enim [100 1Kb] eum a regiis stipatoribus [100 1Kb] in fugam [100 1Kb] coactum; unde [100 1Kb] et de se fidem [100 1Kb] continuo facit [100 1Kb] . Cuius consensu tirannus mox letus [101 1Kb] , in sese regnum [102 1Kb] transferre [102 1Kb] diligentissime [102 1Kb] laborabat  [102 1Kb] . Largitur itaque [102 1Kb] plurima, atque [102 1Kb] pollicetur inaudita [103 1Kb] . Tandemque [104 1Kb] inductos transfugio iam principes aperte alloquitur; regem inquiens Suessionis sese priuatum [105 1Kb] habere; Belgas preter paucissimos ad sua discessisse. Unde et rei commoditatem adesse memorabat [106 1Kb] , facillime et ex equo regem posse capi asserens, si ipsi omnes palatium adeant acsi consulturi, in ipso quoque palatii cubiculo inter consulendum regem capiant teneantque. His fauent omnes pene ex Celtica, et de patrando facinore, apud tirannum coniurant. Palatium ergo adeunt, regemque utpote consulturi stipant. Intromissum uero cubiculo, ut paucis allocuti sunt, capiunt ac tenent.

22. Heriueus [107 1Kb] metropolitanus [107 1Kb] Karolum a desertoribus  [107 1Kb] captum liberat [107 1Kb] Remosque ducit [107 1Kb] .---Iamque abducere nitebantur, cum metropolitanus Heriueus cum copiis repentinus urbem Suessonicam ingreditur. Regis enim sollicitus, desertorum fraudem presenserat. Et ipse quidem prius cum paucis, post uero sui, fauente Riculfo eiusdem urbis episcopo, consequenter admittuntur. Armatis itaque circumdatus, concilium desertorum stupentibus cunctis penetrat. Factusque terribilis: Ubi inquam est dominus meus rex? Ex tam multis, pauci admodum respondendi uires habuere, sese penitus deceptos rati. Qui tamen cum uiribus resumtis dicerent: Intro cum paucis consultat! metropolitanus ostio obserato uim infert. Serisque pessumdatis, cum [108 1Kb] paucis sedentem repperit. Captum enim custodibus adhibitis  ergastulo deputauerant. Quo metropolitanus manu apprehenso: ueni inquit rex, tuisque potius utere. Et sic a metropolitano e desertorum medio eductus est. Tunc etiam equum ascendens, cum 1500 armatorum ab urbe exiuit, atque Remos deuenit. Post cuius discessum, desertores pudore confusi, illusos sese indignabantur. Confusique [109 1Kb] ad Rotbertum redeunt, atque rem non satis prospere gestam desertori transfuge reportant. Karolus uero rex cum metropolitano aliisque paucis qui a se quidem defecerant, sapientium tamen consilio ad se reuersi erant, Belgice interiora repetit, ac Tungros concedit. Ibique episcopo tunc defuncto Hilduinum eligente clero, ac populo fauente, per archiepiscopum Herimannum, presulem ordinat, uirum liberalem  ac strenuum, sed factiosum. Nam mox episcopus ordinatus, iis Belgice principibus qui [110 1Kb] Rotberto duci in regis abiectione fauebant, mox hesit et fauit, plurimum cum eis contra regem machinans.  At [111 1Kb] rex bono suorum usus consilio, per Heriueum metropolitanum ducem Heinricum [112 1Kb] qui in Saxonia [113 1Kb] omnibus preerat, accersit. Hic enim ab Rotberto [114 1Kb] persuasus, cum aliis ab rege discesserat.

23. Conquestio [115 1Kb] Heriuei Remensium [115 1Kb] metropolitani [115 1Kb] apud Heinricum [115 1Kb] pro Karolo rege.---Penes quem, metropolitanus uice regis sic orsus ait: »Hactenus, uir nobilissime, tua prudentia, tua liberalitate, pax principum, concordia omnium utiliter floruere. At postquam maliuolorum inuidia animum remisisti, circumcirca discordie uis a latibulis emersit. Que res, domino nostro regi apud te oratum ire suasit. Ante hac enim non mediocriter ob tua merita dilectissimus fuisti. Tua egregia fides ei recognita, in magnis periculis multum sibi fidutiam parat. Cum  totius statu dignitatis rex potiretur, paululum a te oberrasse [116 1Kb] sese non ignorat. Sed id multa fide corrigere gestit. Nec est hoc inusitatum et singulare. [117 1Kb] Omnium est interdum desipere, bonorum uero rationibus redire. Sufferendum est itaque atque summa benignitate indulgendum. Tu quoque Germanorum [118 1Kb] optime, nimium a recto secessisse uideris. Neque id mirum. Nam dux Rotbertus [119 1Kb] omnia sitiens, regique regnum immaniter inuidens [120 1Kb] , incautum te suasionibus illexit. Quid enim suasorie digesta non efficit oratio? Nimium inquam ab utrisque oberratum est. Sed iam tandem prior uobis redeat uirtus. Summa utriusque ope, uterque nitatur, ut tu habeas regem tibi adprime commodum, et rex habeat te uirum sese dignissimum. Nam te idem  prestare gestit [121 1Kb] iis omibus qui Germaniam [122 1Kb] inhabitare noscuntur. Ob hoc igitur animum ad meliora reuoca. Dominum [123 1Kb] abiectum recipe, ut et tu ab eo extollendus excipiaris.«

24. Responsio [124 1Kb] Heinrici [124 1Kb] ad [124 1Kb] metropolitanum Heriueum [124 1Kb] de Karolo.---Ad hec Heinricus [125 1Kb] : »Multa, inquit, me ab his dehortantur, nisi tua, pater, egregie uirtus, ad idem quodammodo pertrahat. Scio enim quam difficile et arduum sit, ei consilium dare, cum sua inconstantia, tum suorum inuidia. Non est incognitum mihi, quantum pro eo domi militieque pridem certauerim. Illud etiam notissimum constat, quantum circa me fide debita abusus sit. Id fortassis, pater, persuades, quod cum factum erit, fecisse penitebit. Sed quia de futuro nemo satis callidus,  nemo satis prudens fit, licet sepius praua quam bona consilia proueniant, ferar quocumque iubes. Modestiamque meam, post tuam dignitatem  demittam, uirtutem tuam expertus. Equidem decretum mihi fuerat, ingenio, consilio, armis ab eo recedere.« Persuasus itaque per metropolitanum, Heinricus [126 1Kb] regi deducitur, multoque ambitionis honore ante admittitur, ac ambo in amicitiam federantur.

25. Quibus gestis Hilduinus Tungrensium episcopus, cum iis qui ab rege defecerant conspirasse in [127 1Kb] regem insimulatus, regique infensus, ab eo insectabatur [128 1Kb] . Cuius odii uis eo usque peruenit, ut Richerum Prumiensis monasterii abbatem promoueret, et Hilduinum abdicaret.  At Richerus ab rege donatus, cum ab metropolitano Herimanno urgeretur, eo quod contra fas ab rege episcopatum suscepisset super eum qui tenebat, quique nulla culparum confessione uictus, nullo iuditio damnatus esset, regis  iussu Romam festinat; ac ibi Iohanni pape, et regis sententiam et sui negotii causam demonstrat. Papa in Hilduinum desertorem indignans, ab officio eum suspendit ac anathemate damnat; Richerum uero episcopum ordinat, ac sue auctoritatis benedictione donat. Hec dum sic agerentur, Hilduinus prosequitur, incassum apud papam plurimam querimoniam fundens, ac apud eum pro absolutione admodum laborans. Quo conquerente, Richerus redit, ac sedem uacuam iussus ab rege ingreditur.

26. His ita sese habentibus rex ad interiores Belgice partes iter retorquet; ibique ob multas rerum que emerserant causas, regio decreto et metropolitani iussu, sinodus  apud Trosleium habenda indicitur. Cui sinodo domnus Heriueus presedit, rege  quoque ibidem presidente. Ubi quamplurimis que utillima uisa sunt determinatis, regis interuentu et omnium episcoporum qui sinodo interfuere consensu domnus Heriueus metropolitanus Erlebaldum predictum Castricensium comitem a uinculo excommunicationis [129 1Kb] absoluit. Ibi etiam Rodulfo Laudunensium episcopo defuncto, Adelelmum eiusdem urbis thesaurarium multo episcoporum consensu ab rege donatum sollempniter ordinat.

27. His prospere et utiliter gestis, rex superiora Belgice repetit, aliqua suorum ibi ordinaturus. In Richuinum comitem fertur, eo quod et ipse desertor, Rotberti partes tuebatur. Eius ergo oppidis obsidionem adhibet, uehementi expugnatione infestans. At ille equitatum intolerabilem aduertens, iure obsidum  uictus ad regem redit. Rex uictum excipiens, animum ab ira mitigat [130 1Kb] ac eum in gratiam resumit.

28. Dum hec gerebantur, Rotbertus Celtice Gallie  dux piratas acriter impetebat. Irruperant enim duce Rollone filio Catilli intra Neustriam repentini. Iamque Ligerim classe transmiserant, ac finibus illius indemnes potiebantur. Ibant passim palantes, atque cum uehementibus manubiis ad classem sese referebant. Dux uero ex tota Neustria copias collegerat; plures quoque ex Aquitania accersiuerat. Aderant etiam ab rege misse quatuor cohortes ex Belgica, quibus et Richuinus predictus preerat. Aquitanorum uero legiones Dalmatius curabat. Neustrios uero ipse dux Rotbertus disponebat. Sicque totus ducis exercitus in quadraginta milibus equitum consistebat. Dalmatium ergo cum Aquitanis in prima fronte constituit; dein Belgas [131 1Kb] , at Neustrios subsidiis locat. Ipse etiam dux legiones circumiens  precipuos quosque nomine uocans hortatur, ut sue uirtutis ac nobilitatis plurimum meminerint; pro patria, pro uita, pro libertate certandum asserens. De morte non sollicitandum cum ea omnibus incerta sit. Si uero fugiant, eis nichil ab hostibus esse relinquendum. His et aliis quam plurimis, militum animos incendebat. Quibus dictis dux in locum ubi prelium erat gerendum, instructos ordines deducit.

29. Nec minus et hostium exercitus contra hos rem militarem multa audatia ordinabant. Quorum exercitus in quinquaginta milibus armatorum consistens, ordinatim obuenientibus procedit. Rotbertus dux uim belli maximam imminere aduertens, cum mille robustis ex Neustria, Dalmatio in prima fronte sese assotiat. Procedit itaque cum Dalmatio et Aquitanis  [132 1Kb] . At piratarum legiones longo sese ordine protenderant [133 1Kb] ipsumque ordinem ad hostes excipiendos curuauerant scemate lune que in augmento [134 1Kb] est, ut dum multo feruore hostes ruerent, exercitus circulatione exciperentur. Sic etiam ab iis qui in cornu utroque persisterent, a tergo appetiti, more pecudum sternerentur.

30. His ergo in utraque parte paratis, uterque exercitus [135 1Kb] signis collatis congreditur. Rotbertus cum Neustriis, Dalmatius cum Aquitanis legiones piratarum penetrant, statimque ab iis qui in cornibus erant, a tergo impetuntur. Mox quoque et [136 1Kb] Belge inprouisi prosequuntur, atque piratas qui a tergo suos premebant, immani cede sternunt [137 1Kb] . Neustrii quoque atrocissime instant. In qua commixtione,  cum Aquitani piratis circumdati, multo conamine eos quos impellebant in fugam cogerent, ii qui in cornibus perstiterant, a Belgis hinc premebantur, inde uero ab Aquitanis conuersis letaliter urgebantur. Superati itaque arma deponunt, ac multis clamoribus pro uita supplicant. Rotbertus itaque  tante cedi parcere petit, ac instat ut eruantur. uix quoque ab cede quieuit exercitus, multo prosperioris fortune incitatus successu. Sedato uero tumultu, qui inter eos potiores uidebantur, a duce capti sunt, reliqui uero sub iure obsidum ad classem redire per mittuntur.

31. Patrata ergo uictoria, exercituque soluto, Rotbertus captos Parisii deponit. Hos percunctans [138 1Kb] an christiani [138 1Kb] essent, nullum eorum [138 1Kb] quicquam religionis [138 1Kb] huiusmodi [138 1Kb] attigisse [138 1Kb] comperit. Misso itaque ad [138 1Kb] eos instruendos [138 1Kb] reuerendo presbitero [138 1Kb] et monacho Martino [138 1Kb] , ad fidem Christi conuersi sunt. Qui [138 1Kb] uero ad classem [138 1Kb] redierant, alii [138 1Kb] eorum christiani [138 1Kb] , alii pagani [138 1Kb] mixtim inuenti sunt. Et hi quoque per predictum uirum  instructi, receptis a duce opsidibus [139 1Kb] quos dederant, ad salutaria sacramenta deducti sunt.

32. Et cum de baptisterio ageretur, Wittoni Rhodomensium metropolitano eis [140 1Kb] predicandum a duce committitur. Witto uero non se solo contentus, Heriueo Remensi epistolam dirigit, per quam ab eo querit quo ordine, qua ratione, gens ante perfida ecclesie sotianda sit. Heriueus uero metropolitanus multa diligentia hec disponere cupiens, conuentum episcoporum fieri iubet, ut multorum rationibus res idonee distribueretur.

33. Et die constituta, sinodus habita est. In qua primum de pace et religione sancte Dei ecclesie, statuque regni Francorum salubriter ac competenter tractatum est, post uero de piratarum mitigatione  atque conuersione uberrime agitatum. Decretum quoque de eodem ab ipsa Diuinitate rationem querendam, ieiunandum etiam ab omnibus triduo. Domno uero pape id esse suggerendum, ut inuocata per ieiunium Diuinitate, et domno papa humiliter consulto, efficatius res ordinaretur. Reuolutis itaque patrum decretis, reuerendus metropolitanus Heriueus 24 capitula in uolumine ordinauit, rationabiliter ac utiliter digesta, et qualiter rudes in fide habendi sunt continentia. Que omnia uenerabili Rodomensi Witoni delegauit. Ille uero excipiens, utiliter [141 1Kb] sumptum negotium consummauit.

34. Hac  etiam tempestate Ragenerus, uir consularibus [142 1Kb] et nobilis cognomento Collo longus, cuius etiam obitus multam rei publice in Belgica  intulit labem, communi corporis ualitudine tactus et oppressus, finem uite apud Marsnam palatium accepit. Cuius exequiis Karolus rex interfuisse dicitur, ac oculos lacrimis suffusus dixisse: O inquiens ex alto humilem, ex amplo artissimum! altero personam, altero monumentum significans. Peractisque  exsequiis, Gisleberto eius filio, iam facto iuueni, paternum honorem, coram principibus qui confluxerant liberalissime accommodat.

35. Hic cum esset clarissimo genere inclitus, et Heinrici Saxonie ducis filie Gerberge coniugio [143 1Kb] nimium felix, in nimiam pre insolentia temeritatem preceps ferebatur; in disciplina militari ex audatia nimius, adeo ut quodcumque ineuincibile, appetere non metueret; corpore mediocri et denso, duroque membrorum robore, ceruice inflexibili, oculis infestis atque inquietis, sicque mobilibus ut eorum color nemini ad plenum innotuerit; pedibus omnino inpatientibus; mente leui. Oratio eius, ambigua ratione consistens, interrogatio fallens, responsio anceps; orationis partes, raro dilucide sibi coherebant;  suis adeo profusus, aliena enormiter sitiens; maioribus ac sibi equalibus coram fauens, occulte uero inuidens; rerum confusione ac mutua dissidentium insectatione plurimum gaudens.

36. Talis itaque in regem nimia animositate ferebatur. Meditabatur quoque regis abiectionem admodum, ac plurimum id pertractabat apud eos qui in Belgica potiores uidebantur, non quidem Rotberto, sed sibi regnum affectans; sua quoque principibus pene omnia distribuens. Et maiores quidem prediis et edibus egregiis inclite donabat, mediocres autem auri et argenti talentis efficaciter illiciebat. Fit itaque multorum ex Belgica cum eo consensus. Sed hoc satis improuide ac inconsulte. Nam licet ob magna beneficia comparatos sibi attraxisset, non  tamen ex iureiurando ad patrandum facinus sibi annexuit. Leuiter ergo attracti, leuiter post dissociati fuere.

37. Nam cum Karolus hoc audito a Celtica cum exercitu rediret, Belgisque bellum inferre pararet, Belge mox non in aperto cum Gisleberto resistere nisi sunt, sed oppidis ac municipiis [144 1Kb] sese recludunt. Rex uero singulis qui ab se defecerant legatos dirigit, per quos significabat sese regali atque solemni donatione largiturum quicquid eis ab Gisleberto prediorum et edium collatum est, sese quoque contra Gislebertum pro eis certaturum, si is eis ex collatis beneficiis quicquam repetere uelit. Quo capti, mox iure sacramenti ad regem redeunt, habitisque rationibus quicquid beneficiorum ab  Gisleberto eis collatum fuit, regali largitate firmissime unicuique donatur. Unde et a Gisleberto recedentes, regi constantissime resociantur, ac cum eo in Gislebertum feruntur.

38. Gislebertus uero in oppido Harbure  , quod hinc Mosa et inde Gullo fluuiis uallatur, a fronte  uero immani hiatu, multoque horrore ueprium defensum est, cum paucis claudebatur. Huc rex cum exercitu properat, locatque obsidionem, hinc et inde nauatem, a fronte uero equestrem. In cuius expugnatione cum persisteret, Gislebertus [145 1Kb] nauali fuga dilabitur. Oppidani uero capti, in regis deueniunt iussionem. Gislebertus autem cum duobus clientulis, paterna hereditate priuatus, Rhenum exulaturus pertransit. Ibique per annos aliquot apud Heinricum socerum deceptus exulat. Euoluto autem aliquot annorum tempore, Heinricus apud regem suasorie egit, ut Gislebertus reuocaretur, ac in regis gratiam resumeretur, ea uero rerum conditione, ut regis sententia ex collatis beneficiis intemerata, Gislebertus ea tantum regali clementia  reciperet, quorum possessores per tot sui exilii tempora iam obierant.

39.  Ab exilio itaque reuocatus, regis gratiam per Heinricum meretur, ea tamen ut dictum est conditione, ut a beneficiis que insolenter diduxerat, quandiu possessores uiuerent careat; ea uero quorum possessores per annos aliquot obierant, regis miseratione repetat. Recipit itaque que a defunctis quidem derelicta uacabant, maximam suarum rerum partem, Traiectum, Iuppilam, Harstalium, Marsnam, Littam  , Capremontem. Quibus habitis, Karolus rex in Celticam redit, Nortmannis qui extremos Galliarum fines locis maritimis infestabant, copias inferre parans. Heinrico uero trans Rhenum contra Sarmatas profecto, Gislebertus per suos immaniter  uexabat et atterebat eos qui ab rege sua data obtinebant. Alios clandestina inuasione enecans, alios incessanter ut sua relinquant adurgens, tandem euincit, suisque omnibus potitur, truculentius exinde in regem machinans. Socerum itaque adit, eique ab rege dissuadet, Celticam solam regi posse sufficere asserens, Belgicam uero atque Germaniam rege alio plurimum indigere. Unde et, ut ipse in regnum coronari non abnueret, multis suasionibus permouebat. Heinricus uero cum nefanda eum suadere aduerteret, dictis suadentis admodum restitit, et ut quiesceret ab illicitis, multis amplificationibus agitabat.

40. Et Gislebertus quidem cum apud socerum non proficeret, ut [146 1Kb] regnum sibi [146 1Kb] parare posset [146 1Kb] ,  in Celticam secedit ac transit in Neustriam; sicque cum Rotberto duce de eodem negotio consilium confert, suadens ei de regni susceptione, ac Karoli abiectione. Exultat tirannus, et tirrano absque mora fauet. Deliberant itaque ambo, et post pro [147 1Kb] perpetrandis fidem sacramento [148 1Kb] confirmant [149 2Kb] .

 41. Tempore uero constituto, cum rex Tungros redisset, ibique priuatus resideret, urbem Suessonicam Rotbertus ingreditur. Apud quem ex tota Celtica primates collecti, qua ratione regem abiiciant, constantissime consultant. Nec defuit Gislebertus ab Belgica, qui mox absque deliberatione Rotbertum regem creandum perstrepebat. Communi ergo omnium qui aderant decreto, Rotbertus eligitur ; ac multo ambitionis elatu Remos deductus in basilica sancti Remigii rex creatur. A cuius coronatione peracto triduo, Heriueus Remorum metropolitanus diutina egritudine uexatus, interiit . Qui si eodem tempore ualuisset, tanto facinori oportunitas non patuisset. Cui etiam mox succedit donatus ab Rotberto [150 1Kb] Seulfus, qui tunc urbis eiusdem  officio fungebatur [151 1Kb] archidiaconatus; uir strenuus [152 1Kb] multaque rerum scientia inclitus.

42.  Interea Karolus a Gallis preter paucissimos Belgarum [153 1Kb] desertum sese comperiens, apud precipuos eorum qui a se non defecerant, plurimam de suo infortunio agitabat querelam. Miseriorem sese inquiens si hac urgeatur calamitate, quam si oculos claudat suprema morte, cum illa dolores augescant, ista demantur [154 1Kb] . Carius quoque sibi ferro occidi, quam regno a peruasore priuari. Post regni enim priuationem, solummodo superesse in exilium deportationem. In quo etiam ab iis quos summo semper habuit amore, apud quos diutius conuersatus sit, quibus quoque nichil umquam mali molitus fuerit, debere sese suffragia accipere  memorabat.

43. Ad hec sui: »Pernitiosum, est inquiunt, o rex iuratis a domino deficere, sceleratissimum uero contra dominum stare. Si de desertore ac transfugis agitur, horumque nominum si aduertatur interpretatio, quicquid moliti sunt, preter ius est et equum. Unde et sine dubio si pugne necessitas eos adurgeat, diuinitatis ultionem non euadent. Id uero certissime noueris, nullo modo regnum a te repetendum, nisi bello ipsum aggrediaris tirannum. Regnum ereptum non irrumpes nisi ferro uiam uiolenter  aperias. Et quia iam nunc res pugnam suadet, sacramento fides adhibenda est, ut nobis iuratis, res in ambiguo non sit. Dein saltem quinquaginta eligendi sunt, qui certissime tirannum appetant, uimque ei inferant, ut cum belli uiolentia alios in alios exagitauerit, isti tiranno tantum laborent, inuentumque transfigant. Quid enim proderit omnes interfici, et malorum causam reseruari?« Et decreto communi in Rotbertum coniurant.

44. Mox quoque et regio iussu accersiuntur ex Belgica, quicumque ab rege non defecisse uidebantur. Quorum collectorum numerus, ut fertur, uix in decem [155 1Kb] milibus putabatur. Et tamen in quantum perspici ualuit, nullus militie [156 1Kb] ineptus admissus  est. Omnes corpore ualentes, et non inertes pugne. Omnes quoque in tirannum unanimes. His rex circumseptus, per Condrucium Hasbaniumque procedit in hostem. Ereptumque regnum irrumpens, sedem regiam Atiniacum pridem suam ingreditur. Ibique aliquantisper reparato exercitu, in aduersarium fertur [157 1Kb] .

45. Factus uero tiranno proprior, exercitum ad congressum ordinat, sex milia robustorum premittens. Quibus etiam uirum consularem [158 1Kb]  nomine Fulbertum ducem constituit . Se ipsum uero quatuor [159 1Kb] milibus circumseptum, labentibus primis subuenturum deputat. Postquam autem per singulas legiones discurrens, precipuos quosque [160 1Kb] multum diuque ad uim belli hortatus est, instructos  ordines plurimis suasionibus incitans, ad locum ubi congrediendum erat, deducit. Axonam uero fluuium transmeans, ad urbem Suessonicam tendit. Ibi etenim tirannus copias collegerat. Cuius quoque exercitus in uiginti milibus consistebat. Cum ergo Karolus rex bello prudentia intenderet, instinctu episcoporum aliorumque religiosorum uirorum qui sibi assistebant actum est, ut ipse rex bellum non ingrederetur, ne forte in rerum confusione regalis stirps eo lapso consumeretur. Id etiam duces et milites cegerunt. Ab omnibus ergo coactus, quatuor [161 1Kb]  milibus quibus ipse circumseptus incendebat, uirum consularem [162 1Kb] Hagraldum preficit. Hortatur uero plurimum, ut Dei tantum auxilium implorent; nichil eis metuendum, nichil de uictoria diffidendum memorans. Regni quoque peruasorem [163 1Kb] uix uno momento duraturum asserebat: »Cum inquiens Deus huiusmodi abhominetur, et apud eum nullus superbie locus sit, quomodo stabit quem ipse non munit? quomodo resurget, quem ipse precipitat [164 1Kb] ?« Et post hec cum episcopis uirisque religiosis qui aderant, montem loco oppositum conscendit, ubi etiam est basilica beate Genouefe uirginis dedicata, euentum belli inde experturus. Interea iunctim procedit exercitus et magnanimus gradiue in hostem accelerat. Procedit quoque tirannus, animo non  impar, at legionibus potior.

46. Bellum inter Karolum et Rotbertum, eiusque fuga.---Quibus utrimque uisis comminus, cum maximo clamore utrique exercitus signis infestis concurrunt. Congressique innumeri hinc inde corruunt. Et Rotbertus quidem rex cum in certamine ignotus esset, et hinc inde feriendo toto campo fureret, a coniuratis conspectus, an ipse esset interrogatur. At ille intrepidus, mox barbam obuelatam detegit [165 1Kb] , seseque esse monstrat [166 1Kb] , multa ui in Fulbertum comitem ferrum uibrans. Ille uero letali ictu accepto [167 1Kb] , ab eo in dextram obliquatur. Et sic per lorice manicam lancea eum in latere grauissimo ictu sauciat, necnon et per epar atque pulmonem et sinistri lateris ypocundriam ferrum usque  in clipeum transigit [168 1Kb] , et circumseptus ab aliis, septem lanceis confossus precipitatus corruit, diriguitque; multoque Fulbertus mox exhaustus sanguine et intercertans, mortuus cecidit. Interempto uero Rotberto, tanta ui cedis uterque deseuiit exercitus, ut in parte eius [169 1Kb] undecim milia, in parte uero Karoli septem milia centum duodeuiginti a Flodoardo presbitero ferro interiisse descriptum sit  . Et iam quidem Karoli uictoria uidebatur, eo quod tiranno occiso, qui illius fuerant in fugam ferebantur; cum ecce Hugo Rotberti filius uix adhuc pubescens in prelium ab Heriberto deducitur, succurritque labentibus. Et licet cum copiis aduenerit, tamen utpote qui patre [170 1Kb] , amisso omnes suspectos habebat, nulloque duce fretus erat, a belli uiolentia  quieuit. Illud tantum memorabile fuisse refertur [171 1Kb] , quod nullo resistente locum belli occupauit, et aliquantisper in eo stetit, acsi manubias hostium direpturus. Unde et sibi uictor uidebatur [172 1Kb] . Karolus uero ob necem tiranni uictoria potiri sese putabat.  Quapropter et anceps uictoria fuit, cum Celte [173 1Kb] desertores regem extinctum amiserint, Karolus uero nichil spoliorum attigerit. Neutrum [174 1Kb] illorum spolia diripuisse [174 1Kb] contigit [174 1Kb] . Cuius rei oportunitas [174 1Kb] cum Karolo [174 1Kb] non defuisset, [174 1Kb] nulla tamen [174 1Kb] ductus cupiditate [174 1Kb] rem penitus [175 1Kb] uitauit. Nam transfugis [176 1Kb] plurimum diffidens, utpote qui maximam exercitus partem amiserat, mox iter sine spoliis in Belgicam [177 1Kb] retorsit, post [178 1Kb] truculentius redire disponens . Hac tempestate terre motus in pago Camaracensi factus est, ex quo domus nonnulle subuerse sunt. Unde et rerum calamitas aduerti potuit, cum regni princeps preter ius captus, et in carcerem usque in diem uite sue supremum detrusus sit. Nam cum rem militarem disponeret,  et exercitum copiosiorem Galliis inferre pararet, Gallisque inde timor multus incuteretur, mitiore animo ferebantur. Quod Karolus rex subintelligens, per legatos reuocare eos nitebatur, multisque rationibus eis id suadere querebat. Nortmannis quoque usque ad effectum suasit, adeo ut regi fidem spondere, eique ut iuberet militare uellent. Qui cum regi militaturi occurrere pararent, a Gallis intercurrentibus inhibiti sunt. Unde et eorum suppetiis rex priuatus est.

47. Rodulfi [179 1Kb] regis promotio [179 1Kb] ac Karoli [179 1Kb] captio.---Galli a pertinatia nullatenus quiescentes, Rodulfum Richardi Burgundionis filium accitum, apud urbem Suessonicam, eo licet satis reclamante, regem sibi prefecerunt , uirum strenuum, ac litteris  liberalibus non mediocriter instructum. Quod Heribertus tantorum malorum incentor sese uelle dissimulans, Karolum regem per legatos accersit, tantis flagiciis se reniti uoluisse mandans, sed coniuratorum a multitudine uehementissime suppressum; tunc nullum consilii locum patuisse, nunc uero remedii partem optimam sese repperisse. Unde et maturius accedat, quo ei ipse obuenire ualeat; cum paucis tamen, ne si cum multis adueniant, dissidentium animositate in bellum cogantur. Et pro itineris securitate si sibi placeat, ab ipsis legatis iurisiurandi fidem accipiat. Rex horum credulus, ab legatis iusiurandum pro fide accepit, ac sine suorum deliberatione proditori obuenire non distulit. Et proditor dolos dissimulans, cum paucis eque obuenit.  Datisque osculis excepti, familiaribus colloquiis cousi sunt. Et inter loquendum cohortem armatorum ad abditis euocat, regique incauto inducit. Qui multitudini reniti non ualens, a cohorte captus est; aliquibus cum eo captis, quibusdam etiam interemptis,  reliquis quoque fugatis. Ductusque Peronam, carcerali custodie deputatur. Germani  rege amisso, in diuersa feruntur. Quorum alii de reditu domini elaborant, alii uero a spe deiecti, Rodulfo regi fauent, nec tamen in eius fidem penitus concedunt. Quorum priores exspectatione diutina domini libertatem opperientes, Heribertum proditorem de fidei uiolatione sepe conuenerunt, ac inde plurimum apud male conscios conquesti sunt. Quibus persuadere non ualentes, de periurii reatu nichil ruboris incusserunt, cum ira Dei eis immineret.

48.  Exactio [180 1Kb] pecunie [180 1Kb] publice [180 1Kb] piratis dande.---Hec dum agerentur, pyrate [181 1Kb] Gallias irruperunt, pecudum armentorumque abductione,  multarumque opum exhaustu, cum plurimorum captiuitate terram depopulantes. Quorum impetum rex dolens, suorum usus consilio exactionem pecunie collatitie fieri exactoribus indixit, que hostibus in pacis pacto conferretur. Et collata, ad uotum commune paciscuntur, atque in sua concedunt. Rex uero licet merens ad alia se contulit. Exercitum itaque in Aquitaniam aduersus eius principem uilclmum parat, eo quod subdi sibi contempneret. Et tempore oportuno cum exercitu super Ligerim affuit. At Wilelmus militum copiam non patiens, obruenti per legatos occurrit [182 1Kb] , illisque fluuio interfluente, in legatorum suasionibus dies tota consumpta est. Tandem die altera fidem utrimque pacti, a se discesserunt.

 49.  Congressus [183 1Kb] Rodulfi [183 1Kb] regis cum piratis [183 1Kb] , eorumque fusio [183 1Kb] .---Rex inde regressus, febre acuta apud urbem Senonicam corripitur Qui cum die cretica conualuisset, ui recidiua rursus opprimitur. Ac de salute desperans, Remos ad sanctum Remigium sese deferri fecit. Cui dona plurima largitus, elapso mense utiliter conualuit, urbemque Suessonicam alia curaturus expetiit. Ubi cum apud principes rem publicam consuleret, legati adsistunt, qui pyratas [184 1Kb] fide uiolata interiores Burgundie [185 1Kb] partes irupisse asserunt; congressosque cum Manasse ac uarnero comitibus, Iozselmo atque Ansegiso episcopis, adeo defecisse, ut eorum 960 apud montem Calaum sternerentur, nonnulli capti tenerentur; reliqua uero minorum manus, lapsa profugio sit;  Warnerus uero equo occiso, quo uectus ferebatur, decem uulneribus perfossus interierit. His rex motus, diem alteram in partibus deliberationis totam consumpsit. Et die tertia, edicto regio tirones ex citeriori Gallia intra dies quindecim collegit. Collectosque  cum aliquot magnatibus super fluuium Sequanam aduersariis inducit. At pyrate [186 1Kb] renisuri obuenientes, a Gallis in sua castra redire coacti sunt. Galli fugientes insecuti, castris ignem inmittunt, congressique uehementi conamine, uictos sternunt. At alii fuga pedestri, alii profugio nauali elapsi sunt, alii cum castris succensi, alii ferro ad tria milia interfecti sunt. Quos  uero fuga exagitauit, post collecti quodam suo oppido secus mare sito collecti sunt. Cui etiam Ange nomen erat.

50. Rollonis pyrate interitus suorumque ruina.---Quorum princeps Rollo sufficientibus copiis oppidum implens, bello sese manifeste parauit. Rex inde digressus, exercitum prouocanti infert, congredi non differens. Oppidum aggressus est. Et obsidione disposita,  uallum quo cingebatur, irrumpit. Atque sic tirones peribolum  conscendentes, aduersarios peruadunt. Oppidoque potiti [187 1Kb] , mares omnes trucidant. Feminis intactis parcunt. Oppidum diruunt atque comburunt. Cuius incendiis ere densato ac denigrato, in tetra caligine nonnulli euadentes, finitimam [188 1Kb] quandam occupant insulam. Quos sine dilatione exercitus aggressus appetit, ac nauali pugna uictos opprimit. Pirate uite spem amittentes, alii sese fluctibus immergunt ac enecantur, alii enatantes ab obseruatoribus iugulati sunt, alii nimia formidine tacti tetis propriis sese appetunt. Et sic omnibus ademptis predaque direpta non modica, rex Beluacum rediit, ibique resedit.

51.  Item piratarum [189 1Kb] interitus [189 1Kb] .---Inde  audito Atrabatensium regionem a piratis aliis uexari, assumpto exercitu ab his qui loca maritima incolebant, repentinus in eos fertur. Pirate comminus congredi non ferentes, ab exercitu cedere coacti sunt. Ac coartati, saltu quodam uitam tueri nitebantur. At exercitus circumquaque eos obsidens, adeo urgebat. Illi uero noctu eruptione facta, in castra regis feruntur. Et circumuallante exercitu penitus inclusi, miserabili fortune succubuere. Octo namque eorum milia  , ibi cesa referuntur. Quo tumultu rex inter humeros [190 1Kb] sauciatus, Hildegaudus uero, clarissimi generis comes, interemptus est; aliique nonnulli nec tamen aliquo nomine clari. Rex uictoria potitus, Laudunum rediit.

52.  Lune defectio [191 1Kb] .---Tunc etiam luna  quartadecima terre obiectu obscurata, uisibus intuentium defecit. Acies quoque ignee Remis in celo uise sunt. Quibus presagientibus signis, febrium ac tussicularum morbus e uestigio irrepsit. Unde nonnulli letaliter affecti, occubuere. Cum his quoque et  litium tumultuatio inter regem ac Heribertum qui Karolum sub custodia detinebat, non modica subsecuta atque exagitata [192 1Kb] est, eo quod Heribertus ab rege nimia expetebat, rex uero utpote insatiabili, nichil accommodabat.

53. Karolus [193 1Kb] liberatur [193 1Kb] ab Heriberto [193 1Kb] .---Regi ergo minas Heribertus intendens, Karolum regem a carcere eductum in pagum ueromandensem deduxit, non ut regno fidelis eum restitueret, at ut ex eius eductione aliquam suspectis formidinem incuteret. Nortmannis itaque accersitis atque apud oppidum Augam collectis, cum [194 1Kb] deducit; ibique filius Rollonis pyrate, de cuius interfectione iam relatum est, regis manibus sese militaturum committit, fidemque spondet, ac sacramento firmat.

 54.  Sententia [195 1Kb] pape in [195 1Kb] Rodulfum [195 1Kb] petita ab Heriberto [195 1Kb] reiecta [195 1Kb] .---Exinde Heribertus Rodulfo regi inuidens, admodum insidiabatur. Unde et cum Karolo Remos deueniens, pro eo Romam legatos dirigit, ac Iohanni pape epistolam mittit, per quam significabat, contra Karolum nec sese coniurasse, nec coniurationis conscium fuisse, coniuratis tantum inuitum cessisse. Unde et se uelle plurimum, ut Karolus regno restituatur, qui innocens sine causa abiectus sit. Nec solum se in hac esse sententia, at optimorum quosque [196 1Kb] preter hos qui donis multiplicibus corrupti sint [197 1Kb] . Quapropter et ipse auctoritate apostolica regno restitui regem abiectum iubeat; quicumque eius precepto refragari nisus fuerit, anathemate perpetue maledictionis condempnet;  ac pro hac re episcopis atque principibus Galliarum et Germanie epistolam dirigat, continentem et bonorum benedictionem, et contradictorum maledictionem. Legati ergo Romam properant negotium [198 1Kb] peracturi, sed consumpto itineris labore, nichil mandatorum peragunt. Namque a prefecto captus papa, eo quod a se plurimum dissideret, ab eo carcerali custodia detinebatur. Unde et sine legationis effectu digressi, in Gallias remearunt. Heribertus uero ad alia sese conferens, apud Hugonem [199 1Kb] Rotberti filium de fide inter sese habenda adeo satagebat. Quem et suasionibus efficaciter allicuit, ac fide pacti sibi annexuit. Hugonis itaque efficatia persuasus, ad Rodulfum redit, eique reconciliatus aliquandiu hesit. Cuius in multa gratia susceptus, ut se fidelitatis exsecutorem  monstraret, Karolum mox Perone in carcerem retrusit.

55. Heribertus [200 1Kb] a rege [200 1Kb] Remense [200 1Kb] episcopium accepit [200 1Kb] .---Unde et ab rege donari petens, episcopium Remense sub optentu filii sui adhuc pueri ab eo accepit. Nam et tunc hac uita diue [201 1Kb] memorie Seulfus metropolitanus decesserat. At quia etas tenerior puerum sacris officiis prohibebat, Odelrico  cuidam, ab Aquensi episcopio pyratarum insectatione pulso, pro eo ministrare concessum est. Cui etiam abbatiam sancti Timothei martiris ad usus proprios attribuit, et insuper canonicorum uictum simul impertiuit. Rodulfus interea rex quanta foret equitas sue uite demonstrare cupiens, ad Karolum ubi seruabatur accessit. Apud quem multa de eius miseriis conquestus, sermoni multiplici si offenderat suppliciter ueniam postulabat. Et quoniam suscepti regiminis apicem penitus amittere non ualebat, quod ratio conferebat ei restituit, sedes uidelicet regias hoc est Attiniacum et Pontionem; sicque Suessionum remeauit.

56. Karoli obitus.---Karolus post hec tedio et angore deficiens, in machronosiam decidit. Humoribusque  noxiis uexatus, post multum languorem uita priuatus est . Rodulfus uero rex, pyratas Galliam Aquitanicam irrupisse per legatos comperiens, eamque hostiliter debacchantes infestasse, uim inferre cogitabat.

57. Regis [202 1Kb] ac pyratarum [202 1Kb] conflictio [202 1Kb] , eorumque fusio [202 1Kb] .---Edicto ergo regio omnibus qui de militari ordine ualebant, accitis ex Gallia Celtica, cum multis Belgarum, duodecim cohortes ordinat. Cum quibus iter arripiens, usque Lemouicas procedit. Ibique legionibus dispositis, cum pyrate regium equitatum non sustinentes, profugio eripi niterentur, ab Aquitanorum legione repulsi sunt. Rex uero cum cohortibus prosecutus, graui cede pene omnes fudit, paucis fuga lapsis. Suorum uero nonnulli sauciati,  ex uulnere conualuere; aliqui etiam interfecti. Itaque factum est, ut Aquitani gratias regi reddentes, multa ei beniuolentia subdi uoluerint, ac iure sacramenti in fidem firmissimam concesserint. Quibus utiliter patratis, rex exercitum reduxit, procinctumque soluit.

58. Heriberti et [203 1Kb] Hugonis dissensio.---Dum hec gererentur, inter Hugonem [204 1Kb] et Heribertum de prelature dignitate lites agitantur. Efferatique sese predis et incendiis grauiter afficiunt. Rex in Heribertum indignans, eo quod perfidie promtum esse cognosceret, Hugonis [205 1Kb] partibus [205 1Kb] stabat [205 1Kb] unde [205 1Kb] et Heriberti [205 1Kb] oppidum [206 1Kb] Donincum nomine, Hugone ascito aggressus expugnat, ac captum diruit. Nec minus et Atrabatum obsidione adhibita  cepit, ciuesque uictos, ac iuratos sibi annexuit. Rex inde digressus , cum quietum sese arbitraretur, Heribertus Germanis qui Rheni litora incolunt eductis, in regem fertur, ac execrabili furore incendia rapinasque exercuit. Insuper et Hugonis oppidum quod secus torrentem uitulam situm Braina dicitur, occupat, capit, ac diruit.

59. Heriberti preparatio [207 1Kb] contra [207 1Kb] regem.---Huius  uero contumelie causam rex se constituisse intelligens, eius potentiam minuere querebat. Remensibus ergo ciuibus legatos mittit, ac ut pontificem eligant precipit. Quod etiam ni faciant, alium preter eorum uelle, eis sese impositurum mandat. At ciues, regie legationis mandatum excipientes, quid ipsi inde uelint ac sentiant, per suos legatos referunt; sese uidelicet regio iussu Heriberti filium licet adhuc puerum suscepisse, atque pontificem elegisse, inde etiam fidem ei iam factam accommodasse; quapropter inpossibile esse, ut fide inuiolata, ab eo sic deficere possint. Rex partibus Heriberti ciues fauere intelligens, collecto exercitu, urbem repentinus aggreditur. Ingredique prohibitus, obsidionem applicat, ac urbanos resistentes feruidus adurget.  Qui multa expugnatione uexati, tercia tandem ebdomada portas uicti et supplices aperuere.

60. Oratio Rodulfi regis ad [208 1Kb] ciues Remenses [208 1Kb] pro se suasoria [208 1Kb] .---Ingressusque urbem rex, post nonnulla disposita, collato cum suis consilio ciues accersit [209 1Kb] . Coramque sic contionatus ait: »Quantum inquiens cedis, quantum etiam rapinarum, res publica [210 1Kb] factione malorum nuper passa sit, optime ut puto nostis. Non enim fieri potuit, ut tot malis ubique grassantibus, intacti penitusque immunes relinqueremini. Nam cum uestra necessaria sepe direpta, sepe combusta sint, eorum calamitatem tolerastis. Et non solum publica exterius, at hic priuata bona intrinsecus a seuissimo exactore Heriberto, cotidie imminuuntur. Unde et uobis consulendum arbitror,  ut pastorem uobis commodum conibentia communi eligatis, cum ille tiranni filius adhuc infantulus, uobis idoneus non sit, ac canonica auctoritas uacare ecclesiam pastore tanto tempore non permittat. Nec dedecoris quicquam in uos redundabit, cum militari uiolentia uictos et captos, alia sequi necessitas uos adurgeat. Nec uos fateor tantum, quantum ego in hoc negotio oberraui. Itaque fecisse me penitet. Peniteat et uos uestrarum rerum dispendium peregisse. Reducite in mentem, quanta uos calamitas affecerit. Considerate etiam, quanto secundarum rerum successu prouehi possitis, si bono pastore regamini.«

61. Electio Artoldi [211 1Kb] .---Ciues ab rege suasi, iussis regiis concedunt. Artoldus itaque monachus  rege iubente ex cenobio sancti Remigii omnium consensu mox assumptus, per impositionem manuum episcoporum tempore constituto regali donatione consecratur episcopus. Qui prudenter ac strenue omnia gerens, satis suis profuit, atque ex bene factis, omnium et maxime suorum beniuolentiam habuit.

62. Captio Bouonis [212 1Kb] Catalaunici [212 1Kb] episcopi Laudunique [212 1Kb] castri [212 1Kb] .---Que dum gererentur, Bouo Catalaunensium episcopus, fortuita peragratione  a regiis stipatoribus captus, eoquod et ipse desertor ab rege defecerat, regi oblatus est. Qui apud regem, prodentibus sui facti consciis, conuictus [213 1Kb] , ergastulo mancipatur. Quo peracto, a pernicie Heriberti non desistens, Hugone ascito, cum octo milibus Laudunum appetit. Ubi cum Heribertus multa obsidione urgeretur, egrediendi locum ab rege postulat, eo quod copias militum ciborumque sufficientes non haberet. Quo ab rege obtento, cum suis ab urbe exiuit; uxorem in arce quam exstruxerat relinquens, cum copiis sese subuenturum in proximo ratus. Rex uacuam urbem ingressus, dolosque penitus aduertens, arcem diuturna expugnatione uexat, eamque circumquaque uallat, ac omnem egrediendi aditum obcludit; pugnam diutina congressione adhibens. At  tanto certamine uires resistentium impares, armis depositis cedunt, ac pro uita supplicant. Tiranni uero uxor simul uicta, pro se petitura, ad regem cum suis properat, arcem reddens, ac egrediendi tantum locum petens. Rex uero feminam retinere dedignans, cum suis digredi permisit, ac arcem exinde cum urbe obtinuit.

63.  Interfectio [214 1Kb] Adelelmi comitis [214 1Kb] a quodam clerico [214 1Kb] episcopium Nouiomense [214 1Kb] expetente [214 1Kb] seducto [214 1Kb] .---Ubi postquam urbi tuende necessaria ordinauit [215 1Kb] , de episcopio etiam Nouiomensi cui esset dandum deliberabat, cum tunc Ayrardus episcopus obisset. Nam Walbertus Corbeiensium abbas ei succedere petebatur, uir strenuus ac liberalis, et cui totius honesti decus admodum placuit.  Nec minus et predicte urbis quidam clericus, ab rege sese fieri successorem postulabat, uir barbarus, manu atque audatia nimius, et cui solitum erat rerum alienarum surreptionibus letari. Hic ab rege ciuibusque abiectus, cor ad dolos conuertit. Adelelmum itaque Atrabatensium comitem, cuius casus memorem multis incussit, seducturus petit, eius auxilium suppliciter petens, ac suum [216 1Kb] pollicens; sese ab rege contemptum penitus supprimens: »Si inquit per te episcopatus dignitate potiar, per me efficaciter comitatus honorem consequeris. Quod etiam sic fieri ualebit, si nocturnus urbis muros conscendas, et me interius procurante, tuos introducas. Ego etiam cum pluribus adero. Collectique in agmine, urbem peruademus. Itaque fiet, ut ciues  aut capiamus, aut propulsemus.« Horum Adelelmus credulus, dictis suadentis fauet. Scelus ergo attemptaturus, urbem nocturnus cum ingentibus copiis petit. Clericus nulli in urbe male credulus, facinus patrandum in loco opperiebatur. Quo Adelelmus accedens, ab eo cum suis exceptus est. Densatique in unum tubis ac clamore, atque armorum strepitu, in noctis caligine urbem exturbant. Unde ciues excitati, cum sese dolo peruasos aduertissent, fuga ab hostibus erepti sunt. Nullus captus, eo quod hostes  in unum iuncti, per urbem dispergi formidauerint. Unde et omnibus profugium patuit. Ciues itaque abducti, a uicinis arma ac reliquas suppecias accipiunt, et die quinta magnanimes in urbem feruntur. Suburbani etiam feliciter subueniunt. Pugnam ergo promptissime adhibent. Adelelmus uero clericusque cum suis, acerrime renituntur. At uulgus qui in urbe remanserat, eisque fidem sacramento fecerat, fidem abrumpit, ac a tergo duriter eos cedit. Facti autem hostium medii, in ecclesiam fugere coacti sunt. Urbani uero ab interioribus recepti, Adelelmum ac clericum persequi non desistebant. Portisque ecclesie concisis, hostes appetunt, ac secus altare utrosque cum pluribus aliis crudeliter trucidauerunt. Urbemque possidentes, sua recepere.  Quibus patratis, ac legali repurgio ecclesia emundata, Walbertus Corbeiensis monachus et abbas, ab rege donatus, per metropolitanum Artoldum Nouiomensium consecratur episcopus.

64. Aquitanie [217 1Kb] atque uasconie [217 1Kb] principes [217 1Kb] regi Rotberto militaturi [217 1Kb] occurrunt [217 1Kb] .---Interea Gothorum principes Ragenmundus et Ermingaudus super Ligerim fluuium regi obuenienti militatum  occurrunt, eiusque manibus suas inserunt. Militiam spondent, ac inde fidem prout rex iubet concedunt. Rex inde digressus, in Aquitanie exteriora se contulit. Quo etiam et Lupus Acinarius uasco, qui equum ferebatur habere annorum plus quam centum et adhuc toto corpore ualidissimum, regi militaturus occurrit, ac prouincie procuratione reddita, rex liberaliter reddidit, atque a se principari concessit.

65.  Turma malorum [218 1Kb] prodigia.---Hac quoque tempestate, ignee Remis in celo acies uise, et flamme sanguinee, quasi iacula aut serpentes, discurrere. Mox quoque subiit [219 1Kb] et pestis, papulis erysipilatis innumeros enecans. Nec multo post et regis defectus subsecutus. Nam cum autumnali tempore melancolia in patientibus redundaret, cacocexia,  quod Latini malam corporis habitudinem dicunt, toto autumno detentus est . uictusque humoris superfluitate, defecit, hominemque exiuit (936, Ian. 14 [. In basilica sancte Columbe uirginis apud Senonas multa amicorum attritione, suorumque obsequio tumulatur. De regni amministratione nichil disposuit; at primatibus eam reliquit, eo quod filios non habuerit, qui regnorum rerum potirentur.



LIBER SECUNDUS.


 1. Gallorum [220 1Kb] deliberatio [220 1Kb] de rege [220 1Kb] creando [220 1Kb] .---Post cuius exequias, principes in diuersa ducebantur, finemque petebant uarium. Galli namque Celte cum Aquitanis, Hugonem Rotberti regis filium, Belge uero Ludouicum Karoli sequebantur. Quorum neutri commoditas aderat regnandi, cum Hugo patrem ob insolentiam periisse reminiscebatur, et ob hoc regnare formidaret, et Ludouicus in partibus Anglice moraretur, eo quod illuc delatus infans ad auunculum Adelstanum regem fuerit, ob Hugonis et Heriberti insectationem, eo quod ipsi patrem eius comprehendissent, ac carceri trusissent. Galli itaque in regis promotione liberiores uideri laborantes, sub Hugone duce deliberaturi de rege creando collecti sunt.

 2. Oratio Hugonis [221 1Kb] ducis [221 1Kb] ad Gallos [221 1Kb] pro Ludouico [221 1Kb] .---Quorum medius dux post multam consultationem ad multam beniuolentiam animum intendens, sic prelocutus ait: »Karolo rege miserabili fortuna defuncto, siue id eo promerente, siue nostris flagiciis ipsa Diuinitate indignante, si quid a patribus et nobis ipsis admissum est, quo Diuinitatis  maiestas lesa sit, multo conatu imprimis id erit abolendum, atque ab oculis amouendum. Discordiarum itaque molimina absint, et communi omnium conibentia de preferendo principe deliberemus. Pater meus uestra quondam omnium uoluntate rex creatus, non sine magno regnauit facinore, cum is cui soli iura regnandi debebantur, uiueret, et uiuens carcere clauderetur. Quod credite Deo non acceptum fuisse. Unde et absit, ut ego patris loco restituar. Nec uero alieni generis quemquam post diue memorie [222 1Kb] Rodulfum arbitror promouendum, cum eius tempore uisum sit, quid nunc innasci possit, contemptus uidelicet regis, ac per hoc principum dissensus. Repetatur ergo interrupta paululum regie generationis linea, ac Karoli filium Ludouicum a  transmarinis partibus reuocantes, regem uobis decenter create. Sicque fiet, ut et antiqua nobilitas regie stirpis seruetur, et fautores [223 1Kb] a querimoniis quiescant. Iam quod potius est sequentes, a maritimis horis [224 1Kb] adolescentem reuocemus.« Quibus dictis Gallorum principes mira beniuolentia cedunt [224* 1Kb] . Dux itaque legatos oratores trans mare ad accersiendum  Ludouicum dirigit, qui ei a duce Galliarum aliisque principibus reditum suadeant, ac de itineris securitate, fidem sacramenti iure faciant, principum aduentum usque ad ipsas litoreas arenas denuntient. Qui mox digressi Morinum [225 1Kb]  deuenerunt. Cuius in portu naues ingressi, uelis tumentibus prosperis, uentis, raptim ad terram deuexi sunt. Adelstanus rex in urbem que dicitur Euruich  , regnorum negotia cum nepote Ludouico apud suos disponebat. Huc legati deuenientes, regem adeunt, ac a duce magnatibusque Gallorum decenter salutantur.

3. Legatio [226 1Kb] Gallorum [226 1Kb] ad Adelstanum [226 1Kb] regem pro Ludouico [226 1Kb] .---Legationem etiam promulgantes: »Ducis, inquiunt, beniuolentia, atque omnium qui in Galliis potiores sunt, huc per undas ignoti maris  deuenimus; tanta est omnium uoluntas, omniumque consensus. Diue memorie [227 1Kb] Rodulfo orbi subtracto, dux Ludouicum succedere procurauit, cum id multi inuiti concederent, eo quod de patris captione filium adeo suspectum haberent. Attamen duci elaboranti, id ab omnibus iocundissime concessum est. Ludouico ergo omnes bene per omnia optant. Nec sibi quicquam maius aut carius est eius salute. Illum itaque omnes reddi petunt, quem in Galliis utiliter regnare cupiunt. Tempus constitui uolunt, quo regnaturo ad ipsa maris litora dux cum princibus occurrat.« Adelstanus rex ac si barbaris  non satis credens, ab eis fidem per sacramenta super hoc querit, et ad uotum accipit. Tempus quoque colloquii habendi statuitur. Legati ab rege munerati atque digressi, in  Gallias mari remenso redeunt, ab rege gratias duci referentes, ac pro regis creandi aduocatione multam eius amicitiam pollicentes. Dux itaque cum Galliarum principibus domnum regem excepturi, Bononiam ueniunt, ac secus ipsas litoreas arenas collecti, tuguriorum incendio presentiam suam [228 1Kb] , iis qui in altero litore erant ostendebant [229 1Kb] . Ibi enim Adelstanus rex cum regio equitatu nepotem prestolantibus Gallis missurus aderat. Cuius [230 1Kb] iussu domus aliquot succense sese aduenisse trans positis demonstrabant.

4. Hugo [231 1Kb] et reliqui Galliarum [231 1Kb] principes Ludouicum [231 1Kb] ab exilio [231 1Kb] reuocant [231 1Kb] eiusque fiunt, eumque [231 1Kb] regem creant.---Rex ergo Odonem episcopum [232 1Kb] , post  Canthorbricensium metropolitanum,  Gallis ex aduerso positis, legatum dirigit, magne equitatis ac eloquentie uirum, Ludouicum sese libenter missurum mandans, si tanto illum in Galliis honore proueant, quanto ipse a suis prouectus est, cum illi etiam non minus id facere ualeant; idque  iureiurando se acturos confirment. Quod si nolint, sese ei daturum suorum aliquod regnorum; quo contentus et suis gaudeat, et alienis non sollicitetur. Dux cum reliquis Galliarum magnatibus id sese facturum asserit, si rex creatus a suis consiliis non absistat. Prosecutusque iurisiurandi sacramentum non abnuit. Legatus itaque rediens, regi prestolanti hec omnia refert. Unde et securus nepotem cum iis qui apud se potiores erant, multa insignium ambitione nauibus dirigit. uelisque aura commoda turgentibus pelagus ingressi, per quietum spumantibus remis ad terram feruntur. Firmatis uero tergo arene nauibus Ludouicus egreditur, ac ducem cum reliquis occurrentibus excipiens, iure sacramenti sibi adcopulat. Dux inde accelerans, equum insignibus regiis adornatum  adducit. Quem cum ascensui aptare uellet, et ille impatiens in diuersa sese tolleret, Ludouicus agili exilitione prosiliens, equo strepenti neglecta stapha repentinus insedit. Quod etiam fuit omnibus gratum, ac multe gratulationis prouocatio. Cuius arma dux suscipiens, armiger precedebat, donec iussus [233 1Kb] magnatibus Galliarum contulit. Quibus militantibus cum multa ambitione et obsequio Laudunum deductus est. Ubi etiam et regnandi iura quindennis accipiens, omnibus fauentibus per domnum metropolitanum Artoldum cum episcopis 20 rex creatus est . Inde quoque deductus, in uicinis urbibus gratulanter excipitur. Uniuersi ei applaudunt. Omnes letantur. Tanta omnium fuit et eadem mens.

5. Rex [234 1Kb] cum duce Burgundiam [234 1Kb] petit [234 1Kb] , ac  urbem Lingonicam [234 1Kb] bello repetit [234 1Kb] capitque [234 1Kb] .---Nec minus et Burgundiam petere, ac urbes sedesque regias lustrare a duce monetur. Rex hortanti consentiens, Burgundiam duce comitante ingreditur. Ad quem urbium principes benigniter confluentes, magnifice exceperunt. Ac rogati fidem iure sacramenti dederunt. Hugo tantum Rodulfi regis frater Lingonicam urbem possidens, regi occurrere distulit, qui occurrerunt admodum iratus  . Rex dum per aliquot ebdomadas sua lustraret, inimici inuidiam aduertit. Proponens itaque ante discessum nullam preterire urbem, legatos Hugoni dirigit, qui a pertinatia eum reuocent, ac ei de fide sibi seruanda persuadeant. Qui apud eum perorantes, nichil pacis, nichil regii honoris acceperunt. Unde et digressi, audita  regi referunt. Hugo preter ius se egisse dinoscens, urbi copias deputat. Ipse in partes regni exteriores usque ad tempus secedens. Rex uero pertinaci indignans, exercitum urbi applicat, a parte qua planiciem prefert, pugnam acriter ingerens. Altera enim  parte, latere montis educto, pene inaccessibilis est. In parte ergo que obsidioni aptior est, milites urbi rex cum duce adhibet. Quibus inpugnantibus hostes uehementissime resistunt, telisque ac lapidibus erem densant, atque impetentes atterunt. Non tamen usque ad effectum repulsionis perstare potuerunt. Nam regii equitatus infestationem non ferentes, a parte prerupta, que obsidione non premebatur, nocte egressi aufugerunt. Ciues uero qui remanserunt, regi mox portas aperuere, eum cum suis absque refragatione in urbe gratulabundi excipientes. Qua rex potitus, ab eius episcopo aliisque regni proceribus obsides accepit, atque sic cum duce Parisium iter retorsit.

6.  Rex ducis [235 1Kb] procurationem [235 1Kb] a se amouit  [235 1Kb] .---Rex felicium rerum successu elatus, preter ducis procurationem res suas ordinari posse cogitabat. Unde et rei militaris administrationem absque eo iam disponebat. Laudunum itaque tendit, ibique matrem suam Ethgiuam reginam ad urbis custodiam deputat. Ac exinde quecumque preter ducem adoriebatur. Quod etiam fuit non minime [236 1Kb] labis seminarium. Dux etenim regem sue procurationis dispositionem reppulisse aduertens, Heribertum comitem sibi asciscit, plurima apud eum in regis contumeliam pertractans. Amicitiam inter sese mutuam conditionibus utrimque confirmant.

7. Heribertus castrum Teodericium dolo capit, ac proditorem in uincula coniicit.---Heribertus itaque Walonem regis fidelem qui castro quod Theoderici  dicitur preerat, in dolo adiit, ac de transfugio illum alloquitur. Nec diu moratus, decepto [237 1Kb] persuadet, maiora pollicens, ac plura promittens. Ille mox de pollicitis iusiurandum postulat, postulata a sese sic facturum spondens. Tirannus libenter annuit. Nec minus et transfuga iuratus, tempus patrando facinori demonstrat. Immo et tiranni manibus sese exinde militaturum committit, ac ex militia fidem accommodat. Quo peracto in sua discedunt. Tempus aduenit, Walo simulatis negotiis milites regios qui secum preerant in diuersa, ac si regis causam facturos disponit. Ipse castro euacuato solus cum famulis relinquitur. Nec defuit cum cohorte tirannus. Qui a transfuga susceptus, castrum ingreditur atque occupat. Intuitusque transfugam: »Putasne, inquit,  tue cure oppidum hoc reseruandum?« captumque mox in uincula coniicit, suisque castri custodiam donat. Et nocte diei succedente, celi pars prodigiose flammis erumpentibus in septentrione ardere uisa est. Qua etiam mox prosequitur et Hungarorum per Gallias repentina persecutio. Qui nimium seuientes [238 1Kb] , municipia aliquot, uillasque et agros depopulati sunt; basilicas quoque quamplures combusserunt; ac indempnes redire ob principum dissidentiam permissi sunt, cum magna captiuorum multitudine. Rex enim copias non habens, ignominiam pertulit,  et utpote a suis desertus, seuientibus cessit.

8.  Oppidum Montiniacum rex per cohortem expugnat [239 1Kb] eiusque principem [239 1Kb] capit.---Quibus digressis rex ad oppidum Montiniacum cohortem mittit, que illud occupet, captumque diruat, eo quod Serlus quidam latrocinia exercens, illic receptui sese habebat. Cohors ergo oppidum appetens, latrones impugnat. Nec morata ui capit, comburit, ac subruit. Latronem principem comprehensum dimissis minoribus regi deducit. Qui cum iussu regio gladiatori decollandus traderetur, Artoldi Remorum metropolitani interuentu gratiam ab rege obtinuit, ac sese ulterius non latrocinaturum iuratus, abire permissus est. His ita gestis, rex in partes Belgice mari contiguas concessit, oppidum in ipso maris  portu exstruere nisus. Cui etiam loco Guiso est nomen. Exceptusque ab Arnulfo regionis illius principe, apud eum de oppidi erectione agebat. Ubi dum in agendo moras faceret, castrum Remensis ecclesie nomine Causostem secus fluuium Matronam situm ab Artoldo presule editum, Heribertus proditione ingreditur ac capit, Castrensesque inuadens, eorum potiores abducit. Rura circumquaque depopulatur, ac ingentibus predis oppidum implet, et cum armis milites ibi deponit, aliorsum ipse secedens.

9. Rex Lauduni arcem capit.---Interea regi ab metropolitano per legatos ista suggeruntur. Qui mox ceptum negotium intermittens, suo auxiliaturus regreditur. Milites colligit, ac exercitum parat. Cum quo Laudunum ueniens, arcem ab Heriberto nuper  ibi exstructam et a suis adhuc detentam obsidet. At qui in arce erant, rebellioni sese parant. Rex ergo circumcirca sagittarios adhibens, missilibus euincere instabat. In quo tumultu hinc inde quam plures sauciati fuere, cum non minus qui in arce erant, sagittis aliisque missilibus uterentur. Rex ergo cum finem oppugnandi uiribus non fecisset, ingeniose eos capere cogitabat.

10. Machine compositio [240 1Kb] .---Fecit itaque ex uehementissimis lignis compactis, machinam, instar longilatere domus, duodecim uirorum capacem, humani corporis stature in alto equalem, cuius parietes de ingenti lignorum robore, tectum uero de duris ac intextis cratibus exstruxit. Cui etiam intrinsecus rotas quatuor adhibuit, unde machina ab iis  qui intrinsecus laterent, usque ad arcem impelleretur. At tectum non eque stratum fuit, uerum ab acumine dextra leuaque dependebat, ut iactis lapidibus facilius lapsum preberet. Que exstructa, tironibus mox impleta est, ac ad arcem rotis mobilibus impulsa. Quam cum a superioribus hostes rupibus opprimere conarentur, a sagittariis undique dispositis, contumeliose repulsi sunt. Ad arcem itaque machina deducta, murus ex parte suffosus atque euersus est. Hostes multitudinem armatorum per hunc hiatum possibile introduci formidantes, arma  deponunt, ac regiam clementiam implorant. Rex ergo amplius tumultuari prohibens, intactos pene comprehendit, preter hos qui in militari tumultu sauciati fuere, suosque ad urbis tutelam in arce deposuit.

11.  Dolus Arnulfi atque [241 1Kb] , oppidi Monasterioli [241 1Kb] captio.---Hec dum gererentur, Arnulfus predictus Morinorum princeps, Erluini oppidum secus mare situm Monasteriolum  nomine, sue parti addere cogitans, eo quod ex nauium aduectationibus inde plures questus proueniant, adipiscendi insidias componebat. Dirigit itaque quosdam suorum callidos in ueste abiecta, dolos dissimulans, ad quendam eiusdem oppidi custodem, quem etiam in proditione non diffidebat facillimum. Qui ingressi,  eum a domino salutant, ac loquendi opportunitatem petunt. Secedunt ergo. Illi tantum esse negotium propter quod uenerant simulantes, ut a quo exordiri possent, penitus ignorarent, aliquantisper herebant. Et tandem suspirantes: »Eia te, inquiunt, Rotberte! eia te Rotberte!---sic enim uocabatur---quantis malis elapsus, quantis periculis exemptus es, et quanti insuper secundarum rerum tibi debentur successus!« Et statim protulerunt duos anulos, alter aureum, alter uero ferreum. »Et uide inquiunt, quid in his perpendi ualeat.« Quo quid esset ignorante, illi prosecuntur: »In auro dona egregia, in ferro uincula carceris puta. Instat etenim tempus, quo et oppidum hoc in ius alterius concedat. Tacenda hec tue fidei committimus. Res uobis nesciis disposita  est. Nos quoque id ipsum penitus ignoramus. At rei summam scire non negamus. Mortem loquimur aut exilium. Unde et tibi Arnulfus comes consulens, future cladis calamitatem per sua indicia significauit; hortans ut ad sese transeas, et ab eo auri et argenti insignia, terrarumque copiam ac militum multitudinem accipias, cum dono regis. In manus Nortmannorum, qua arte nescimus, in proximo sitis deuenturi. Et quid super his tibi uisum fuerit, amico per nos respondere ne differas.« Ille cupiditate ductus, proditionem [242 1Kb] addubitat. Herebat ergo stupens. Proponit sibi tandem proditionis dedecus, ea posse necessitate purgari, quod omnes oppidanos in proximo aut exulaturos aut morituros sibi innotuit. Proditionem ergo spondet, ac iuratus  fidem dat. Nec minus et illi de pollicitis iurant. Tempus facinori datur, ac sacramento firmatur. Legati digressi, sese persuasisse referunt.

12. Ingressus [243 1Kb] Arnulfi in Monasteriolum [243 1Kb] .---Arnulfus itaque militum electorum copiam colligit, facinus quesitum patraturus. Iterque carpens cum duabus cohortibus usque [244 1Kb] oppidum pene deuenit. Sol iam occiderat. Proditor per portam quosdam  emiserat, acsi aliqua utilia curaturos. Unde et ipse in muro stans, facem ardentissimam pretendebat, ueluti famulis emissis lumen ministraturus, quo etiam luminis signo per legatos aditum significauerat. Huc Arnulfus cum equitatu irruens, per portam patentem oppidum ingressus est. Eoque potitus, Erluini uxorem cum filiis capit, ac eius thesauros diripit. Erluinus uero habitu immutato, e medio hostium elapsus est. Arnulfus quoque omnibus peruasis, oppido suos deputat, Erluini uxorem cum natis Aedelstano regi Anglorum seruandos trans mare deportat. Sicque ad sua oppido suis munito rediit.

13. Conquestio [245 1Kb] Erluini [245 1Kb] apud Wilelmum [245 1Kb] ducem de castri uxorisque [245 1Kb] et natorum [245 1Kb] amissione [245 1Kb] .---Erluinus uero uix mortis periculo liber,  ad Wilelmum principem Nortmannorum sese contulit, plurimam de suis casibus querimoniam apud eum agitans, sese inquiens infeliciorem, cum opido et militibus priuatus, ac uxore filiisque orbatus, nichil preter corpus possideat. De oppidi amissione non se adeo affici, cum id sine spe aliqua recuperandi non sit, eo quod terra immobilis, ac oppidum intransitiuum sit. Uxoris uero ac filiorum priuatio, calamitatem interminabilem pretendere uidentur, cum illis consumptis ipse doloribus assiduis urgeatur, et non consumptis, at sub aliena dominatione detentis, ipse uana seducatur exspectatione. Quare quoque ad petenda solatia se uenisse memorabat, ac gemebundus hec indesinenter petebat.

14. Erluinus oppidum expugnat ac capit.---Princeps  his querimoniis motus, auxilium annuit, ac militum copiam ei committit. Erluinus itaque ad oppidum properat, ac tempestiuius cum copiis appetit, circumque uallat terra marique. Instat itaque atque acriter adurget. Tandem uero multa expugnatione attritum, ingreditur, totumque peruadit. Arnulfi milites omnes comprehendit. Quorum alios gladio enecat, alios uxori natisque repetendis conseruat.

15. Congressus [246 1Kb] Erluini cum [246 1Kb] militibus Arnulfi.---Arnulfus tanta suorum calamitate confectus, milites colligit, eosque in Erluinum mittit, qui eius terram usque ad oppidum depopulentur. Directique, incendiis circumquaque ac rapinis admodum deseuiunt, multaque rerum preda abducta, festinabant,  cum legati ab Erluino affuerunt, qui indicarent, quod nisi totam predam sine mora redderent, sine mora eis esse congrediendum. Hostes legationem spernentes, capta abducere accelerabant. Legati regressi, sese abiectos referunt. Erluinus cum quadringentis armatorum mox processit, ac festinantibus superuenit. Illi uero preda relicta conuersi irruentibus obuertuntur. Signisque collatis, acriter  dimicatum est. Predones fere omnes gladio occubuere, preter hos quos fuga belli uiolentie exemit. Et tamen ii, cum fuga eos exagitaret, ab Erluino post insectante atrociter fusi sunt. Erluinus predis receptis cum ingentibus hostium manubiis ad sua feliciter remeauit.

16. Belgicorum [247 1Kb] querimonia [247 1Kb] ad regem super eius leuitate [247 1Kb] .---Quo tempore Belgicorum principes ad regem conueniunt, ac Lauduni apud eum grauissime conqueruntur, eo quod inconsultus omnia appetat. Si eorum quoque consiliis adquiescat, in bonum exitum res suas deuenturas memorant. Ad hoc etiam sese conuenisse, ut quid [248 1Kb] uelit eis iniungat, quod [249 1Kb] cupit ingerat. Si uelit, consilio et armis, terra marique, contra hostes sese congressuros.  Rex ab eis fide suscepta, cum multa beniuolentia redire permisit, si fortuna quandoque postulet, redire iubens. Nec multo post et ab Aedelstano Anglorum rege classis regi cum copiis missa est. Audierat enim, illum ab iis qui maritima incolebant loca, exagitari; contra quos classis dimicaret, regique nepoti auxilium ferret. Comperto uero contra regem, illorum neminem stare, ipsumque regem in partes Germanie prosperum secessisse, mari remenso ad propria remeat.

17. Rex [250 1Kb] in Belgica [250 1Kb] suos sibi sociat [250 1Kb] et Ottonis fautores [250 1Kb] ultra Rhenum [250 1Kb] fugat.---Rex [251 1Kb] in pago Elisatio cum Hugone Cisalpino principe locutus, Belgicos exteriores qui ad se nondum uenerant,  sibi asciscebat. Et qui partibus Ottonis fauebant, ultra Rhenum fugere compulit. Presenserat enim Ottonem uelle in suum ius Belgicam transfundere. Unde et equo ei non ferebatur animo. Truculentius ergo contra illum agitans, suos de regno [252 1Kb] exturbauit. Qui uero sibi consentiebant [253 1Kb] asciscens, Gislebertum uidelicet Belgicorum ducem, Theodericum quoque atque Isaac comites, cum eis consilium confert, ac pro fide habenda iusiurandum ab eis accipit, post hec Laudunum rediens. Ibique eiusdem urbis episcopum Rodulfum, proditionis euidentissime insimulatum, ab urbe pellit, suosque simul  eiicit. Quorum etiam res suis contulit.

 18. Otto Belgicam [254 1Kb] deuastat.---Otto interea Belgicos comperiens regis partes sustentare, et a se penitus defecisse, Rheno transmisso Belgicam ingressus [255 1Kb] , eius loca plurima incendiis ac ingentibus predis deuastat [256 1Kb] , eo quod ex collatione paterna princeps [257 1Kb] fieri Belgicis dedignantibus contenderet, cum eius pater Saxonie solum propter Sclauorum improbitatem rex creatus sit, eo quod Karolus cui rerum summa debebatur, adhuc in cunis uagiebat [258 1Kb] . Multam itaque predam abducens, Rhenum transmeat.

19. Impetus [259 1Kb] Gisleberti [259 1Kb] in Germaniam [259 1Kb] , eiusque ac [259 1Kb] suorum fusio.---At Gislebertus dux dedecoris iniuriam ultum ire uolens [260 1Kb] , omnem Belgicam lustrat, ac tirones lectissimos in unum cogit,  senes tantum emeritos patrie linquens. Factoque exercitu, Rhenum transmeat, ac patriam solotenus incendiis ingentibus uastat. Armentorum etiam pecudumque predam nimiam exercitus congregat abducitque. Iam uero flumen ingredi parabat, cum [261 1Kb] Otto exercitum accelerantibus induxit. Belgici [262 1Kb] renitentes, cum Germanis secus fluuium [263 1Kb] congressi sunt, atque [264 1Kb] in parte utraque nimium fusi. Qua die Germanorum uictoria egre sustentata est, et licet innumerabilibus suorum stratis [265 1Kb] tamen enituit. Nam [266 1Kb] Gislebertus dux suorum fusione exercitum defecisse aduertens, fuga periculum euadere nitebatur. In fluentum itaque cum equo prosilit. Qui cum fluminis pelagus enatare non posset, ui undarum uictus periit [267 1Kb] , atque sessorem inmersit. Belgicorum  [268 1Kb] uero alii fluuio enecati, alii ferro cesi, alii capti, nonnulli uero profugio erepti [269 1Kb] sunt. Ludouicus rex Gislebertum extinctum comperiens, multam in eius casu commiserationem habuit. Atque in Belgicam profectus, eius uxorem Gerbergam Ottonis sororem coniugio duxit, eamque secum reginam in regnum coronauit.

20.  Wilelmus [270 1Kb] dux piratarum [270 1Kb] regi contra [270 1Kb] omnes fidem iurat [270 1Kb] .---Dum hec Lauduni gererentur, Wilelmus piratarum  dux, legatos regi dirigit, qui sese satis ei fidelem indicent: quo rex iubeat, sese occursurum, fidemque contra omnes  polliciturum. Quorum legationem rex multa beniuolentia  excipiens in pagum Ambianensem sibi occurrendum constituit, eo quod ibi specialiter utilia quedam per illos determinanda [271 1Kb] forent. Legatis itaque abductis, rex ad locum condictum tempore statuto deuenit. Cui etiam dux predictus obuius uenit. Exceptusque a rege decenter, prouinciam quam ei pater Karolus rex contulerat, ab eo etiam accepit. Unde et regis factus, tanto ei consensu alligatus est, ut iam iamque aut sese moriturum, aut regi imperii summam restituturum proponeret.

21. Artoldus archiep. Causostem munitionem expugnat et capit.---Huiusque rei negotio utiliter peracto, rex in Burgundiam secessit. In cuius absentia Artoldus metropolitanus, ne sue rei putaretur inopia, absque regiis copiis Causostem munitionem appetit, eique obsidionem circumquaque adhibet. Quam continua oppugnatione [272 1Kb] exagitans, quinto tandem  die ingreditur, capitque. Illos quoque qui sibi surripuerant comprehendit. Sed utpote uir bonus, nulliusque uite emulus, indempnes abire permisit. Oppidum etiam funditus subruit, sicque ad sua rediit.

22. Heribertus et Hugo Remos obsident et capiunt, presulemque pellunt.---Heribertus malorum [273 1Kb] occasionem nactus, acsi suorum oppidum dirutum dolens, apud Hugonem ducem qualiter Remos inuadat, atque episcopum expungat, uehementissime agit. Cui mox Hugo utpote tiranno tirannus consentiens, sese auxiliaturum pollicetur. Collecto itaque agmine ambo in urbem feruntur, multa eam circum obsidione uallantes. Urbani Heriberto fauentes, eo quod regio iussu eius filium ante Artoldum delegissent, bello cedunt, presulemque relinquunt, atque ad sue  pene cumulum desertores ad tirannos transeunt. Apertis uero portis sexta obsidionis die, tirannos in urbem excipiunt. Artoldus pulsus, ad cenobium sancti Remigii proficiscitur, suam ibi Deo conspectori omnium querimoniam fundens. Ubi [274 1Kb] mox episcoporum aliquibus ac quibusdam magnatibus stipatus, rogabatur ut Auenniacensi abbatia sanctique Basoli rebus contentus, episcopii dignitate sese abdicaret. Atque multis minarum terroribus affectus consentit, iuratus etiam ut fertur repudiauit [275 1Kb] ; et tandem canibus satisfaciens, ad sanctum Basolum ibi moraturus abscessit.

23. Hugo ac Heribertus in regis absentia Laudunum inpugnant.---Hugone ergo diacono, tiranni filio, Remis relicto, iampridem etiam ad episcopatum  urbis ipsius euocato, ipse Heribertus atque Hugo, Laudunum cum copiis aggrediuntur, obsidionem undique adhibentes, urbem militibus uacuam rati, eo quod rex in partibus Burgundie exterioribus alia curaret. Et qua poterant oppugnantes, ingredi conabantur. At montis eminentia superioribus impares, non semel cedere coacti sunt. Instabant tamen, ac regi ingressum preripere conabantur.

 24. Rege [276 1Kb] adueniente [276 1Kb] obsidio soluitur [276 1Kb] .---Iamque ebdomadas septem obpugnauerant, cum rex huius rei accitus nuntio, in Campania Remensi tempestiuus affuit. Et licet cum paucis, fluuium tamen Axonam permeat, et sic in hostes fertur. Quo comperto tiranni [277 1Kb] , regis quoque animum simulque et equitatem perpendentes, ab obsidione discedunt. Rex uero ingressus, uictus necessaria suis parauit, ac queque commoda ordinauit. Sicque alia dispositurus, Burgundiam repetit. In cuius discessu, Wido Suessorum episcopus a desertoribus suasus, eo quod et ipse eorum partes latenter tueretur, Remos ueniens, Heriberti filium Hugonem, presbiterum ordinauit. Unde et eum pater sacerdotali dignitate ampliare cupiens, ut Artoldus pontificatus apice legaliter priuaretur, instanter querebat. Cuius rei rationem cum Hugone duce contulit, ac in effectum  redigi admodum petiit.

25.  Artoldus [278 1Kb] a comprouincialibus [278 1Kb] episcopis [278 1Kb] repudiatur et [278 1Kb] pro eo Hugo eligitur.---Disposita ergo rationum summa, Remensis dioceseos episcopos conuocant, qui inter Artoldum et Hugonem, controuersiam determinent, obiectorumque finem constituant. Collecti ergo apud urbem Suessonicam, in basilica sanctorum martirum Crispini et Crispiniani, ciuium Remensium querelam excipiunt, dicentium sese diutissime pastore destitutos: cui subdantur et obsequantur, suppliciter expetere. Artoldum iam se nolle, eo quod sacramento episcopium repudiauerit; at Hugonem, quod omnium unione electus, omnibusque acceptissimus sit. Quorum querimoniis episcopi annuentes, sacerdotio dignum  Hugonem asserunt, eo quod non solum carnis nobilitas, set et animi mores pudici plurimum eum commendarent. Ratum etiam fore, si tanti honoris culmen, persone nobilitate adornetur. Hugonem itaque pene omnium conibentia attollunt, ac Remos deductum, in cenobio monachorum sancti Remigii metropolitanum sollempniter consecrant, atque in urbe decenter exceptum, multo obsequio ac reuerentia honorant. Rex in partibus Burgundie uiatorum relatu, patratum negotium aduertens, mox Laudunum rediit. Arnoldum quoque ac eius fratrem Landricum proditionis insimulatos, nec tamen penitus conuictos, cum in hac re promptissimi uiderentur, ab urbe expulit.

26. Rex in partibus Burgundie exercitum contra  tirannos colligit.---Rex cum rei militaris inopia contra tirannos nichil moliri ualeret, Burgundiam repetiit, ut exercitum inde sumeret, Remisque induceret. Admodum etenim id attemptabat, ut Heribertum ab urbe peruasa pelleret. Dum ergo in colligendis militibus moram faceret, tiranni [279 1Kb] multo equitatu Laudunum appetunt, atque circumdant, spem proditionis in quibusdam habentes. Hec dum  aguntur, ad regis aures tempestiue feruntur. Qui sumptis quos undecumque colligere [280 1Kb] ualuit, in pagum Porcensem deuenit. Ubi cum rem militarem ordinaret, ac hostibus bellum inferre pararet, tiranni Lauduni [281 1Kb] obsidione relicta, in regem uadunt, ac insperatum inuadentes eius exercitum, nonnullos sternunt, reliquos uero in fugam cogunt. Rex a suis eductus, uix cum duobus comitibus, uim mortis euasit, oppido quod Altus mons dicitur sese recipiens. Tiranni spe proditionis frustrati, obsidionem soluunt, atque in sua concedunt.

27.  Tiranni a papa monentur, ne regem suum persequantur.---Interea a domno Stephano papa  uir clarus nomine Damasus legatus in Gallias directus est, apostolice sedis litteras afferens, iussionem  apostolicam continentes, ut principes prouinciarum [282 1Kb] regem suum Ludouicum recipere non differrent, nec gladio ultra hostili eum insectarentur. Et ni cessent, anathematis telo omnes esse figendos. Quo episcopi cognito Remorum dioceseos, in unum mox coacti, de anathemate in sese habendo nisi resipiscant uehementer [283 1Kb] pertractant. Mittendum enim ad Heribertum disponunt, et ab eo suppliciter petendum, quatinus ipse ducem adeat, atque apud eum pro regis receptione agat, ostendentes anathematis periculum, et quanta iis debeatur ruina [284 1Kb] , qui dominorum contemptores ac persecutores esse non formidant. Que suasio nullum effectum habuit [285 1Kb] . A predicto etiam papa mox alia legatio directa est, per Remensis ecclesie legatos, qui a  papa eodem sacerdotale pallium Hugoni metropolitano detulere, dicentes apostolice iussionis hanc esse sententiam, ut Galliarum principes, regem suum persequi parcant, et insuper illum magnifice attollant. Quod nisi intra prescriptum diem officiant, horribili anathemate huius factionis auctores ac cooperatores siue fautores grauissime esse multandos. Si uero apostolice iussioni gratanter obediant, legatos Romam dirigant, qui suam beneuolentiam erga regem suum pape referant. Et nec sic quidem tirannis quicquam persuasum est. A quibus cum regi incessanter quereretur ruina, in contrarium res eorum tota relapsa est.

28. Rex per Rotgerum comitem Wilelmum ducem sibi conciliat.---Etenim rex bonorum usus consilio,  Rotgarium uirum clarum Wilelmo pyratarum principi pro se locuturum direxit. Qui apud eum pro rege optime functus legatione, ibi rebus humanis excessit. Ante tamen principi usque ad effectum suasit. Nam non multo post suorum legatione regem fideliter accersit, exceptumque Rodomi, ingentibus  donis dignissime [286 1Kb] accumulat. Unde et factum est, ut alii hinc formidantes, ad regem tempestiuius sese contulerint. Wilelmus itaque Aquitanorum dux, Brittanorumque Alanus, piratas regiam rem curare comperientes, accessum maturant, regem adeunt, atque fide pacti miliciam iurant. His itaque rex collectis, predictis tirannis [287 1Kb] secus fluuium Isara locuturus procedit. Tiranni regium equitatum suspectum habentes, preuenerunt, atque pontes precipitauerunt, naues circumquaque in aliud litus abducentes. Sicque cum suis in aduerso fluminis litore consederunt. Duabus tantum nauiculis hinc inde cursitantibus, per internuntios controuersia inter illos agitata est. Tandem sub pace sequestra obsidum iure a sese discedunt.

 29. Ludouicus et Otto reges in amiciciam conueniunt, ac per Ottonem Hugo.---Rex principibus in pace dimissis, cum paucis iter in Belgicam retorquet, Ottoni cuius sororem coniugem sibi addixerat, ad loquendum obueniens. Quorum consilio multa concordia firmato, amicitiam mutuo conditionibus statuunt. Ac fine negotii facto, rex Laudunum rediit. Otto uero Hugonem in regis gratiam reducere satagebat. Quem multis uerborum stimulis familiariter ac leui furore redarguens, eo quod regi suo contrairet, dominumque insectari non formidaret, ad regem redire effecit. Et tempore oportuno, prudentium legationibus premissis, regi ducem reducit, sibique conciliat.

30. Principum apud regem conuentus, ac Wilelmi  in eorum contione tumultuatio.---Duce ergo in pristinam gratiam reuocato, cum ipse uirtute et copiis antecelleret, alii consequenter reducti sunt. Omnibus itaque ad regem reuersis, in fisco regio Atiniaco principibus ab rege post dies triginta colloquium habendum indicitur. Et die constituta rex ibi cum prouinciarum principibus affuit, Hugone uidelicet cognomento Magno, Arnulfo Morinorum, Wilelmo piratarum ducibus, ac Heriberto tiranno. Nec defuit Saxonie rex Otto. Ludouicus rex cum in conclaui sese cum Ottone rege [288 1Kb] ac principibus recepisset, consilio incertum an fortuitu, solus Wilelmus dux admissus non est. Diucius ergo afforis exspectans, cum non uocaretur, rem animo irato ferebat. Tandem in iram uersus utpote manu et audatia nimius,  foribus clausis uim intulit, ac retrorsum uibrabundus [289 1Kb] adegit. Ingressusque lectum conspicatur gestatorium [290 1Kb] . In quo etiam a parte ceruicalis Otto editiore, rex uero in parte extrema humilior residebat. In quorum prospectu Hugo et Arnulfus duabus residentes sellis, consilii ordinem exspectabant.  Wilelmus regis iniuriam non passus: »An inquit his interesse non debui? Desertorisne dedecore aliquando sordui?« Feruidusque propinquans: »Surge inquit paululum rex!« Quo mox surgente, ipse resedit. Dixitque indecens esse regem inferiorem, alium uero quemlibet superiorem uideri. Quapropter oportere Ottonem inde amoliri, regique cedere. Otto pudore affectus surgit, ac regi cedit. Rex itaque superior, at Wilelmus inferior consederunt.

31. Otto iniuriam sub specie fidei habende dissimulat, eiusque conquestio.---Otto penitus iniuriam dissimulans, baculo innixus cepto negotio finem dare stando satagebat. Ac rationibus determinatis, rex cum consultoribus surgens egreditur. Otto iniuriam [291 1Kb] Wilelmi uehementissime dissimulans,  apud eum de fidei constantia inter sese seruanda plurimum consultat. Unde et conceptum facinus, uariis uerborum coloribus obuelat. Quibus peractis, rex cum Wilelmo ad sua remeat, Otto uero cum Hugone et Arnulfo consilium conferens, de iniuria irrogata apud illos amplius conquerebatur; ultra equum et ius sese spretum memorans, ac coram amicis a sedibus amotum. Amicos ergo compati oportere, et amici iniuriam suam debere arbitrari. Ab eis quoque tantam insolentiam summopere repellendam aiebat, cum ea facilius ad eos peruenire ualeat. Nam qui sibi regi non indulsit, minus illis indulturum. Que oratio, plurimam inuidiam parauit, ac amicos in odium Wilelmi incitauit, cum et  ipsi quamuis latenter ei admodum inuiderent. Otto rex ad sua rediit.

32. Deliberatio Hugonis et Arnulfi de morte Wilelmi.---Hugo et Arnulfus quid facturi Wilelmo essent deliberabant. Si eum gladio occidant, ad omnia sese fieri expeditiores aiebant. Regem etiam ad quodcumque uolent facilius inflexuros, si is solum pereat, quo rex fretus ad queque flecti nequeat. Si autem non occidant, discordias atque lites sine dubio prouenturas, ac his occasione emersa, multorum stragem futuram. At horum utrumque perniciosum censebant, cum in occisione homicidii rectus redundaret, et in reseruatione tirannis futura appareret. De occisione tandem persuasi, patraturos facinus accersiunt, uim negotii explicantes, atque in Wilelmum  coniurare faciunt. Cuius interfectionis series mox apud coniuratos ita disponitur, ut ab Arnulfo legati mitterentur, qui pro colloquio multa necessitate in proximo habendo apud Wilelmum idonee legatione fungerentur. De tempore quererent, quando sibi obueniendum foret. Locum uero secus fluuium Summam peterent. Quo ipse a terra sua egredi et collocuturis obuenire dignaretur. Qui postquam adueniret, et ab amicis exceptus esset, de amicitia plurimum, multum etiam de fide proponerent. Et quia tunc suis stipatus peruadi non posset, ictus differrentur, donec nauim repeteret, si forte nauigo eum  aduenisse contingeret. Cumque iam nauigaret per pelagus, per coniuratos multo clamore reuocaretur, acsi aliquid precipuum obliuione pretermissum auditurus. Nauicula ergo aduectus cum paucis, aliis in pelago expectantibus, coniurati gladiis eductis incautum adorirentur. Si uero equester adueniret, post consilii finem Arnulfo digresso, illoque recedente, coniurati identidem eum repeterent, magnum quiddam sese afferre simulantes, quibusdam etiam scriis accitum detinerent, donec cunctis preeuntibus extremus retrorsum incederet. Quem adorsi gladiis non minus transuerberarent. Insurgentium uero piratarum uim euaderent, si equis uelocibus rapti, ad dominum cum copiis prestolantem transfugere tempestiuius accelerarent. Piratas etiam tunc nichil aliud  quam aut fugam acceleraturos, aut domini exsequias procuraturos. Sicque factum esset, ut Arnulfo ignorante eo quod absens esset, tantum facinus patratum uideretur.

33.  Wilelmi ducis interfectio.---Legati itaque directi, colloquium petunt et obtinent. Tempus post dies 30 datur. Locus quoque in pago Ambianensi secus fluuium Summam, ubi est insula Pinchinea conceditur. Negotioque peracto, legati redeunt. Tempore ergo constituto, Arnulfus terra, Wilelmus aqua in locum destinatum conueniunt. Ac de amicicia multum, plurimum de fide utrimque seruanda collocuti sunt, atque post nonnullos sermones a se soluti. Arnulfus reditum simulans, aliquantisper digreditur.  Wilelmus uero ad classem rediit. Nauiculamque ingressus dum per pelagus nauigaret, a coniuratis multo strepitu [292 1Kb] inclamatus, proram obuertit. Remigansque ad litus, quid uellent sciscitaturus, redit. Illi mox quiddam preocissimum se deferre asserunt, quod a domino suo obliuione suppressum fuit. Dux nauicula litori apulsa, illos excipit, a quibus etiam mox gladiis eductis [293 1Kb] interimitur. Duobus quoque puberibus qui cum eo inermes aderant, et nauta sauciatis, a nauicula facinorosi exiliunt, ac post conscium dominum in fugam feruntur. Qui autem iam per pelagus nauigabant, conuersi litus relictum repetunt, ac dominum interemptum, duosque puberes et nautam sauciatos inueniunt. Sumptumque domini corpus lamentabili obsequio sepulture  deportant.

34. Rex filio Wilelmi Richardo terram patris concedit.---Nec multo post et eius filium de Brittanna concubina, nomine Richardum, regi deducunt, gesti negotii ordinem pandentes. Rex adolescentis elegantiam aduertens, liberaliter excipit, prouinciam a patre pridem possessam, ei largiens. Potiores quoque qui cum adolescentulo accesserant, per manus et sacramentum regis fiunt. Multaque regis liberalitate iocundati, recedunt Rodomum [294 1Kb] . Alii uero Nortmannorum Richardum ad regem transisse indignantes, ad Hugonem ducem concedunt.

 35. Rex a suis Rodomum accersitur, ac cum piratis dimicat.---Qui autem regis partes tuebantur, per legatos eum accersitum, Rodomi decenter suscipiunt. Ubi cum ei referretur, regem piratarum Setrich cum classe copiosa fluuium Sequanam ingressum, ac eius ducem Thurmodum consequenter naualibus copiis aduenisse, ut absque regis dono omnia peruadant, atque defuncti ducis filium ad idololatriam suadeant, ritumque gentilem inducant, rex copias unde congrediatur colligit. Deumque propitiaturum confisus, alienigenis cum 800 occurrit. Et quia cum paucis erat, ad hostes concludendos acies in diuersa disponere nequiuit. Suis itaque stipatus, erectis signis ac densato agmine procedit. Gentiles quoque ordine pedestri incedebant.  Propinquantesque patrio more in primo tumultu enses iaciunt. Quorum densitate equites territos ac sauciatos rati, cum clipeis et telis prosecuntur. At regius equitatus, ensium nube dilapsa, clipeorum obiectione tuti in pedites feruntur. Ac densati [295 1Kb] acies sternendo atque interimendo indiuisi penetrant egrediunturque. Rursusque regressi penetrant, ac disrumpunt. Regem quoque Setrich cum uiolentia belli in fugam cogeret, in dumeto mox repertus, tribus lanceis a palantibus transfixus est. Thurmodus uero cum adhuc in certamine totis uiribus ageretur, ab Ludouico equi impetentis pectore est deiectus. Quem cum rex impetu preteriret, nec eum dinosceret, et ab hostibus impetitus in loco staret, comminusque confligeret, Thurmodus suis  stipatus, regem a tergo appetit, factusque ei dexter, per lorice manicam pene usque ad sinistri lateris ypocundriam, lancea sauciat. Rex multa cede ab eo impetu paulisper dimotus, sauciantem respicit. Ictuque in dextram obliquato, prouocantis caput cum humero sinistro obtruncat. Tanta quoque cede gentiles fusi sunt, ut eorum nouem milia [296 1Kb] cesa ibi referrentur. Reliqui uero, paucissimi tamen, nauali profugio erepti sunt. Rex a Deo uictoria potitus est, suorum tamen paucis fusis, nonnullis uero sauciatis. Post quorum curam redire disponens, Rodomum Erluino commisit. Ipse Compendium rediens.

36. Artoldus archiepiscopus tirannos dimittit, et ad regem transit.---Quo eum aduenisse dinoscens,  Artoldus qui in cenobio sancti Basoli confessoris ab urbe pulsus morabatur, mox quicquid a tiranno sibi relictum erat abiiciens, ad regem sese contulit, mallens apud eum paruo contentus morari, quam insociabilis tiranni beneficiis detineri. Rex metropolitanum quo ipse rex consecratus fuit iniuste precipitatum dolens, ne diffidat hortatur, summum sacerdotium sese ei redditurum pollicens.

37. Interitus Heriberti.---His ita sese habentibus, cum Heribertus queque pernitiosa pertractaret, ac  de quorundam calamitate multa disponeret, cum inter [297 1Kb] , suos in ueste preciosa sederet, atque apud illos extensa manu concionaretur, maiore apoplexia ob superfluitatem humorum captus, in ipsa rerum ordinatione constrictis manibus neruisque contractis, ore etiam in aurem distorto, cum multo horrore et horripilatione coram suis inconsultus exspirauit. Susceptusque a suis, apud sanctum Quintinum sepultus est. Quo sepulto, eius filii mox regem adeuntes, ab eo benigne excepti sunt. Patris iniuriarum nichil sibi reducens. Excipitur et Hugo episcopus, ea tamen conditione, ut tempore congruo ratiocinari pro se de episcopatus adeptione non differat. Cum quibus quoque rex Ambianum digressus est. Ubi cum non sine suorum  potioribus queque precipua disponere uellet, Erluinum Rodomi morantem per legatum accersit.

38. Congressio Arnulfi et Erluini.---Quod cum maliuolorum relatione Arnulfus comperisset, insidias pretendit, obuenientique rege ignorante cohortem inducit. Quod Erluinus mox dinoscens, signis collatis congreditur. Congressus utrimque non modicus. Arnulfus suis fusis, profugiens, uix urgentem euasit. Erluinus uictoria potitus, alios enecat, alios capit, alios in fugam cogit. In quo etiam certamine, interfectorem Wilelmi qui cum Arnulfo sibi uim [298 1Kb] intulerat militari insectatione comprehendit. Cuius manus obtruncans, in ultionem amici Rodomum misit. Ac cesorum ereptis manubiis, ad regem concessit.

 39. Quo tempore Hugo dux in magna gratia regi habitus, eius filiam ex sacro lauacro suscepit. Unde et eum rex [299 1Kb] omnium Galliarum ducem constituit. Quo duce rex equitatum parans, cum Gerberga regina in Aquitaniam proficiscitur . Ac urbem Niuernicam deueniens, Gothorum ducem Ragemundum Aquitanorumque precipuos illic obuios excepit. Apud quos de prouinciarum cura pertractans, ut illorum omnia sui iuris uiderentur, ab eis prouincias recepit. Nec distulit earum administrationem eis credere. Commisit itaque ac suo dono illos principari constituit, regia hilaritate hilares redire permittens; ac cum duce iter ipse in Galliam retorquens, Lauduni sese recepit.

40. Arnulfus et Erluinus regis suasione [300 1Kb] in amiciciam  redeunt [300 1Kb] .---Ubi suorum precipuos preter ducem colligens, apud eos agebat quatinus uiri illustres Arnulfus atque Erluinus, factarum iniuriarum inmemores fierent, ac in beniuolentia unirentur; suis rebus prosperiorem euentum deberi ratus, suorum concordia. Conuocatis itaque de amicicia suadet; sese inter eos iudicem, penitus equitatem utrique parti facturum pollicens. Concedunt itaque ac iussis regiis parent. Datisque uadibus, equitatis iura exsecuntur. Rex cum utrisque faueret, quamlibet  utrique liberalitatem conferre meditabatur. Qui cum Arnulfum de recompensatione rerum ereptarum nutare, ac Erluinum instantius amissa repetere aduerteret, Arnulfum quoque maiora restituturum, eo quod ipse ampliore rerum dispendio Erluinum affecerit, Erluino Ambianum in recompensatione amissorum pro Arnulfo concessit. Sicque factum est, ut Erluino sua restituerentur, et Arnulfo sua non minuerentur. Regis itaque industria in amiciciam reuocati, regia negotia exinde curabant.

41. Prodigiosa demonstratio [301 1Kb] cladis Brittannorum [301 1Kb] .---Quo tempore ferebatur Parisii turbo repente exortus, tanta ui discucurrisse, ut parietes multa lapidum mole fundati, in monte Martirum funditus euersi fuerint. Demones quoque equitum  specie uisos, basilicam quandam non procul sitam, euertisse, eiusque trabes memoratis parietibus tam ualide incussisse, ut eos subruerint; euulsisse etiam eiusdem montis uineta, ac sata deuastasse. Mox uiso prodigio, Brittannorum pernicies subsecuta est. Qui Berengarii atque Alani principum dissidentia discordes, a Nortmannis cum quibus pactum egerant, peruasi, multaque cede attriti sunt. Necnon et ciuitas Namtarum  capta est. Cuius episcopus cum superuenientium hostium metu territus, in ecclesiam fugere cogeretur, suorum densitate oppressus ac suffocatus est. Brittanni in ipso impetu uiribus resumptis, hostes ab urbe uehementi conamine reppulerunt. Illosque adorsi graui cede fuderunt. At Brittanni prosperiore fortune successu  confortati, tertia itidem die classem peruadunt, congrediunturque. In parte utraque innumeri fusi. Brittanni uero aduersariorum copias non passi, in fugam feruntur. Nortmanni autem uictoria potiti, Brittannorum alios gladio occidunt, alios in fluctus cogunt, alios uero a Brittanie finibus eliminant, preter hos qui seruitutis iugo subdi non recusauere.

42. Rex [302 1Kb] terram Nortmannorum [302 1Kb] peruadit capitque [302 1Kb] ---Quo ad regis aures perlato, Arnulfum ac Erluinum comites, simulque et Burgundie episcopos aliquot, rex accersit. Presenserat etenim eorum nonnullos a fide defecisse, Hugonique cessisse. Ac cum exercitu in eos fertur. Arnulfus cum suis regem precedens, Nortmannos, qui custodias  obseruabant, utiliter congressus apud Arcas [303 1Kb] fudit ac regi incessum expediuit. Rex Rhodomum ueniens, ab iis qui fidei seruatores fuere exceptus est. Desertores uero mare petentes, amoliti sunt. Municipia uero copiis munita reliquere. Rex malorum nimias esse copias considerans, ab Hugone duce suppetias congrediendi per legatos postulat. Et ut ipse cum sufficientibus copiis ueniat, Baiocarum urbem  ita, si [304 1Kb] eam cum reliquis expugnet, accommodat. Dux donum regium excipiens, suppetias parat, regique subuenit. Cum suis itaque ac quibusdam Cisalpinorum potentibus trans Sequanam fiuuium iter faciens, Baiocas peruenit. Quam aggressus multa obsidione premit. Inter hec a regiis stipatoribus persuasi Nortmanni, ad regem redeunt. Dux autem Baiocences urgebat. Rex duci obsidionem [305 1Kb] soluere per legatos iubet. Ille autem utpote ab rege datum, amplius oppugnat. Rex quoque iterum mandat, quod nisi cito discedat, sese in eum cum copiis iturum. Dux regiis iussis contraire non ualens, ab obsidione coactus discedit. Rex urbem consequenter ingreditur. Cuius ad se ciuibus reuocatis, Ebrocas petit ac nullo resistente ingreditur. Nec  minus et ab Ebrocensibus acceptis obsidibus, reliqua absque contradictione obtinuit .

43. Dux [306 1Kb] suos in [306 1Kb] regis iniuriam [306 1Kb] hortatur.---Dux apud suos hanc iniuriam sepissime memorans, de regis pernicie petractabat; fideles et amicos hortans, ut hoc ultum iri accelerent. Quod etiam multis querimoniis amplificans, suos in regem prouocat. Bernardus itaque Silletensis  atque Teutboldus Turonicus conquerenti satisfacientes, Montiniacum regis oppidum in ipsis Pasche diebus peruadentes, capiunt diruuntque. Compendium quoque regie sedis aulam repentini penetrant, ac queque regalia insignia diripientes asportant. Nec multo post et idem Bernardus regis uenatores canesque capiens, cum equis ac uenabulis abduxit.

 44. Rex urbem [307 1Kb] Remorum obsidione [307 1Kb] premit [307 1Kb] .---Rex Rhodomi talia comperiens, Nortmannorum exercitum colligit copiosum, ac collecto, redit, pagum ueromandensem ingrediens, penitusque depopulans. Accitis quoque Arnulfo, Erluino, Bernardo alio, Theoderico comitibus, in urbem Remorum fertur. Eamque disposita circumquaque obsidione cingit, eo quod Hugo eiusdem urbis episcopus quia ducis partibus fauebat, regi ingressum negabat. Primo ergo impetu, grauiter dimicatum est. Nam sagittariis hinc inde dispositis, qui in muro resistebant missilibus sauciantur. Quibus amotis alii intacti succedunt, uices pugne ingerentes. Sed et extra telis ac lapidibus iactis, nonnulli afficiuntur, ceduntque. Sepe tumultus reparantur, sepe ad portas,  sepe ad murum comminus congressi. Animo utrimque feroces, nullo modo cedere parant; numquam sibi usque ad internetionem cessuri, nisi intercedentium supplicationibus obsidio soluta discessisset.

45. Dux regi [308 1Kb] per legatos, suadet [308 1Kb] ut ab [308 1Kb] obsidione [308 1Kb] discedat.---Dux namque in ipsa obsidione per legatos petiit, ut Ragenaldus comes sumptis  a sese obsidibus locuturus sibi occurrat. Quod et fieri ab rege concessum est. Directus itaque sub obsidum iure ad ducem uenit. Apud quem dux diu deliberans, tandem agit, ut rex ab episcopo et urbanis obsides accipiens, ab urbis oppugnatione discedat, quatinus quocumque et quando rex uelit, idem episcopus rationem redditurus accedat. Ragenaldus ducis animum regi perferens, ac consilium approbans, id fieri suadebat. Obsidibusque sumptis idoneis, rex obsidionem decima quinta die soluit, tempusque audiende rationis [309 1Kb] post dies 40 sub ipsa Kalendarum Iuliarum die constituit. Aliis ergo interim curatis, dies habendi colloquii aduenit. Et dux de superiore negotio locuturus, obuius regi affuit. Declamatis autem eorum causis, uix sibi consentiebant.  Rationibusque non satis utiliter procedentibus, nichil paci commodum est, preter quod sub pace sequestra usque ad medium Augusti rationem distulere.

46. Obitus Theotilonis [310 1Kb] Turonensium [310 1Kb] episcopi.---Quo tempore cum beate memorie Theotilo Turonice urbis presul de renouanda inter principes pace uehementissime certaret, atque his admodum occupatus studiis, Lauduno discederet, peripleumonia in ipso itinere corripitur. Que cum pulmonibus tumorem ac feruorem incuteret, die quarta nati morbi hac uita migrauit. Cumque adhuc in noctis tempesta spiritum efflaret, mox luminis globus per era ut fertur emicans, uigilantibus uisus est. Cuius lumine ad noctis depellendas caligines sufficienter usi, qui eius corpus exanime deferebant, per 150  miliaria  usque urbem Turonicam huius lucis solamine, corpus beatissimum detulere, in basilica sancti Iuliani martiris, quod idem uir sanctus summa instruxerat religione, multa reuerentia deponentes.

47. Captio regis [311 1Kb] a Nortmannis [311 1Kb] .---Quo sepulto, cum adhuc inter regem ducemque pax nulla composita esset, atque rex dolos simulaturum nondum perpenderet, Erluino suisque aliis sumptis, Rhodomum rediit; nil ueritus cum paucis illic immorari, cum idem consueuerit. Dolus apud ducem a transfugis paratus, qui ante latuerat, orta oportunitate ex raritate militum, in apertum erupit. Nam dum tempestiuus adueniret, ab Hagroldo qui Baiocensibus preerat, per legationem suasoriam accersitus,  Baiocas cum paucis ad accersientem, utpote ad fidelem quem in nullo suspectum habuerat [312 1Kb] , securus accessit. Barbarus uero militum inopiam intuitus, cum multitudine armatorum regem incautum aggreditur. Cuius satellitum alios saucians, alios interimens, regem in fugam cogit. Et forte cepisset, nisi ab eius armigero resistente ibi mox interfecto, aliquantisper detentus esset. Qua mora rex equi uelocitate  per deuia raptus, Rhodomum solus peruenit. Urbemque ingressus, a ciuibus, eo quod cum Baiocensibus conspirassent, captus ac tentus est .

48. Rex [313 1Kb] a Nortmannis [313 1Kb] per obsides [313 1Kb] dimittitur, et iterum [313 1Kb] dolo a [313 1Kb] duce capitur.---Hugo dux regem Rhodomi captum comperiens, Baiocas deuenit; pro regis captione gratias redditurus, ac ut sibi captus commitatur [314 1Kb] ratiocinarurus. Nortmanni uero [315 1Kb] iustis conditionibus id agendum respondent, ut si dux regem excipiat, ipsi regis filios omnes, sub iure obsidum accipiant, nec sub alia lege regem sese dimissuros. Dux captionem dissimulans, acsi regis causa rem ordinaturus, ad reginam Gerbergam, pro filiis regis legatos mittit. At regina rem  necessariam cognoscens, sub sacramento minorem dirigit, maiorem mittere euinci non ualens. Nam duo tantum erant. Minore ergo obside oblato [316 1Kb] , Nortmannis non satis fuit; maiorem admodum petentes [317 1Kb] . Sed quia iis quibus fidelior mens inerat, uisum est regie stirpis nobilitatem posse penitus absumi, si desertoribus omnes filii cum patre teneantur, id sese non facturos responderunt; minorem tantum daturos, et pro maiore ex se ipsis quemcumque petant dimissuros. Widonem ergo Suessorum episcopum, quem inter omnes potissimum uidebant, expetunt, ac pro obside cum regis filio recipiunt. Rex itaque dimissus, cum a duce in sua deduci putaretur, ab eodem detentus est, ac Teutboldo Turonico custodiendus deputatur. Unde et  manifestatum fuit, regie linee decus, in absumptione patris et filiorum penitus abolere tirannum uoluisse. Re autem in contrarium ducta, unus tantum [318 1Kb] regis filius a captione superfuit.

49.  Otto [319 1Kb] , et Edmundus reges. [319 1Kb] , Germanorum [319 1Kb] et Anglorum [319 1Kb] , in ducem pro [319 1Kb] rege mouentur.---Cuius rei ordinem [320 1Kb] regina mox per legatos oratores Edmundo Anglorum Ottonique Transrhenensium regibus indicat, ac super hoc grauissimam querimoniam litteris habitam mittit. Otto regis ac sororis casum dolens, pro restitutione regis, Hugoni mox legationem delegat, plurima postulans, aliqua etiam intentans. Edmundus quoque rex de sobrini miseriis adeo conquestus, eidem duci multam animi indignationem suorum legatione demonstrat; plurimum  si non reddat contra illum sese facturum intendens, insuper et hostes ei terra marique inducturum, ac terram eius penitus depopulaturum. Quod si quolibet claudatur municipio, obsidionem uehementi conamine adhibiturum; atque amplius duce, se a Gallis accepturum suppetias. Et nisi regem in proximo reddat, eum terra marique in proximo appetendum.

 50. Indignatio [321 1Kb] ducis in Edmundum [321 1Kb] regem [321 1Kb] .---Dux graui legatione confectus, Ottoni pro [322 1Kb] parte dissentit, pro parte fauet. Regis uero Edmundi legatis, id nec in proximo, nec preter rationem agendum respondet. Ob minas Anglorum nil sese facturum. Ipsos si ueniant, quid in armis Galli ualeant, promtissime experturos. Quod si formidine tacti non ueniant, pro arrogantie tamen illatione, Gallorum uires quandoque cognituros, et insuper penam luituros. Iratus itaque legatos expulit. Consultumque se conferens, apud suos partibus utitur deliberationis. Et post consultum, Ottonem expetit. Qui cum per legatos colloquendi oportunitatem quereret, infensus ei loqui non optinuit. Nimiumque iratus, in sua discessit, ac suorum usus consilio,  regem adit, sicque alloquitur:

51. Proloquutio [323 1Kb] Hugonis ad regem [323 1Kb] .---»Paruum te o rex aduersariorum insectatio in partes transmarinas olim compulit. Meo uero ingenio et consilio inde [324 1Kb] reuocatus regnis restitutus es. Post dum meis usus fuisti consiliis, rerum secundarum prosperis floruisti. Numquam nisi tui furoris pertinatia a te defeci. Infimorum ac imprudentium hominum dispositione usus, a sapientium consiliis plurimum oberrasti. Unde et rerum calamitas digne consecuta est [325 1Kb] . Quomodo enim preter me necessaria tibi ac gloriosa prouenire arbitrare? Multum inquam tibi in hoc derogatum est. Iam memineris te uirum esse. Consideres quoque, quid tue rationi commodum sit. Sicque uirtus redeat, ut [326 1Kb] in beniuolentiam  nos reuocet, te imperantem, et me militantem [327 1Kb] , per me etiam reliquos militatum tibi reducat. Et quia rex a me creatus, nichil mihi largitus es, Laudunum saltem militaturo liberaliter accommoda. Quod etiam causa erit fidei seruande.« Rex utpote captus, dictis proloquentis cessit. Unde et dimissus, data Lauduno [328 1Kb] , Compendii sese recepit. Adest Gerberga regina multa uirtute memorabilis; adsunt quoque aliquot ex Belgica cepiscopi; confluunt etiam uiri illustres nonnulli.

52. Querimonia regis apud priuatos [329 1Kb] de Hugonis [329 1Kb] persecutione [329 1Kb] .---Apud quos etiam rex his uerbis conquestus est. Et: »Eia tu, inquiens, Hugo! Eia tu Hugo! quantis bonis a te priuatus, quantis malis affectus, quanto etiam merore nunc detineor!  Urbem Remorum peruasisti. Laudunum surripuisti. His tantum duobus recipiebar, his duobus claudebar. Pater meus captus atque in carcerem trusus, has que me premunt erumnas cum anima simul amisit. Ego uero in eadem precipitatus, ex regno paterno nichil nisi spectaculum prebeo. Iam nec uiuere libet, nec emori licet. Quo me itaque conferam?« Paransque  amplius conqueri, ab indignantibus inhibitus est. Deinde animum temperans, consilium cum suis confert.

53. Quo collato, Ottoni regi per legatos ereptionem suam demonstrat. Antea sese captum, nunc antem omnibus bonis priuatum memorans. Unde et amico auxilium conferat. Urbes amissas repetere iuuet. Si id faciat, gratiam multam sese inde recompensaturum. Otto benignissime legationem excipiens, cum copiis in regis auxilium se iturum spondet, ac tempus edicit. Legati redeunt, ac mandata referunt. Nec minus et ab rege Genanuorum  Conrado, copias petit, et accipit.

54. Interea Otto rex cum Rheno transmisso, exercitum per Belgicam duceret, obuiat regi Conrhado,  qui tunc ab Alpibus egressus, cum multa expeditione Ludouico succurrere accelerabat. Iuncti ergo ambo, cum multo equitatu gradiebantur. Quorum accessum Ludouicus dinoscens, ocius occurrit. Tres itaque reges, in unum collecti, primi certaminis laborem Lauduno inferendum decernunt. Et sine mora, illo exercitum ducunt. Cum ergo ex aduerso montis eminentiam uiderent, et omni parte urbis situm explorarent, cognito incassum sese ibi certaturos, ab ea urbe discedunt, et Remos adoriuntur. Ubi quia planicies commoditatem exercitibus parabat, obsidio circumquaque disposita est. Et primo certamine comminus pugnatum est. In quo tela ac lapides tam dense ferebantur, quam densa grando quandoque dilabitur. Per integram ergo diem, continuis motibus  urbs impugnata est. Post uero comminus septies dimicatum, atque hoc fere per dies sex.

55. Nec tamen ciues assiduis tumultibus uicti, ullo modo cedebant, cum eorum presul Hugo, quosdam principum qui sibi quadam cognatione conueniebant, extra urbem [330 1Kb] allocutus est, querens ab eis rationem, ut scilicet quid agendum, quid uitandum, sibi dicerent. Si aliquorum intercessione id medendum uideretur, si opus foret precibus, si etiam pugne instandum esset. Illi mox regum animositatem demonstrantes, fixum in eis, asserunt, nullorum interuentibus sese concessuros, at obsidioni usque ad effectum operam daturos. Quod si urbem ui capi contingat, ipsi presuli oculos effossuros, et hoc ita ordinatum fixumque. Unde et accelerandum ut egrediatur,  suosque ab regum indignatione eripiat. His presul territus, suis hoc monstrat. Et consilio habito, die obsidionis sexta, cum suis egreditur. Porte [331 1Kb] regibus panduntur.

56. Reges uero Artoldum resumentes, urbem consequenter introducunt. Duorumque metropolitanorum medius, Friderici Maguntini, ac Rotberti Treuerensis,  ab eis per manus pristine sedi restitutus est. Ubi etiam mox Gerbergam reginam cum aliquot illustribus custodie deputantes, ipsi tres reges in Hugonem ducem cum exercitu feruntur. Silletum quoque ui irrumpere nitentes, considerato oppidi firmamento, inde amoliuntur, non tamen sine suburbii combustione, et aliquorum nece; sicque ad fluuium Sequanam contendunt.

57. Quomodo pauci iuuenes [332 1Kb] naues a duce subductas per [332 1Kb] astutiam [332 1Kb] repetitas [332 1Kb] exercitui adduxerint [332 1Kb] .---Dux uero eorum impetum presentiens, a litore hostibus contiguo per 20 miliaria omnes naues abduci preceperat, ne aduersariis transeundi commoditas pararetur. At frustrato eius consilio, multo aliter prouenisse notum est. Nam decem numero  iuuenes quibus constanti mente fixum erat omne periculum subire, habitum militarem in peregrinum transformantes, reges preuenerant, obsecrationum uota simulantes [333 1Kb] . Sportulis itaque ab humero dependentibus, ferratis baculis procedunt. Habitumque mentiti peregrinum, urbem Parisium cum Sequana pontibus pertranseunt. Nullus eis molestus extitit. Ac litora exteriora quibus naues tenebantur petunt. Sicque in hospitium farinarii cuiusdam  diuertentes, sese gratia uisendi sanctorum loca ex citeriore litore [334 1Kb] aduenisse referunt. Farinarius iuuenes formosos in habitu licet abiecto considerans, hospitium gratanter accommodat, et insuper eos mitius curat. Qui fraudem meditati, nummos dant, uinumque mercati hospitem inebriant. Et sic  totam diem conuiuii iocunditate consumunt. Iuuenes hospitem uino faciliorem aduertentes, quod ei sit officium percunctantur. Ille farinarium sese memorat. At illi prosecuti, si quid amplius possit, interrogant. Ille etiam piscatorum ducis magistrum se asserit, et ex nauium accommodatione questum aliquem sibi adesse. Illi uero: »Quoniam, inquiunt, humanissimum nobis te inuenimus, ampliora etiam optamus. Unde et si quiddam nobis facias, 10 solidos nos allegaturos pollicemur, ut uidelicet trans fluuium nos euehas, eo quod ulterius procedere oratum nequeamus, itineris longitudine fatigati.« At hospite respondente ducis edicto naues ad interiora litora raptas, ne Germanis irrumpentibus pateat accessus, illi tempore nocturno absque calumnia id fieri posse  prosecuntur. Ille pecunie cupidus, naulum accipit, ac de patrando negotio fidem dat. Nox affuit. Iuuenes promissum fieri postulant. Ille mox assumpto puero priuigno, cum iuuenibus in noctis tempesta ad naues properat. Comitantur et iuuenes. Qui solitudinem uidentes, puerum raptum in fluentum demergunt. Hospitem uero clamare nitentem, gutture inuadunt. Atque mortem ni quod uolunt efficiat, interminantur,  ut uidelicet naues soluat. Peruasus ergo ac territus, naues soluit. Consilioque inito, uinctum naui coniiciunt, ac naues singuli singulas ad litus deducunt. Eiecto uero hospite uincto, nauim unam omnes ingressi, alias repetunt, ac nouem iterum deducunt. Octiesque fluuium remensi, naues numero 72 abduxerunt.

58. Dum hec gererentur, regum exercitus in ipsa diei orientis aurora fluuio affuit, nauesque paratas cum remis inuenit, quas tirones cum armis ingressi, nauigant ac exaquantur. Tum circumquaque palantes, nullo prohibente a diuersis portibus alias rapiunt, et exercitibus deducunt. Nam qui ruri degebant, irruentium metu omnes auffugerant. Dux uero Aurelianis sese receperat. Unde et qui resisteret aberat.  Nauibus itaque conexis, ac multo robore compactis, liburnas solidant. Quas ingressus exercitus, fluuium transit. Dein terra recepti, incendiis predisque uehementibus totam regionem usque Ligerim depopulati sunt. Post hec feruntur in terram pyratarum ac solotenus deuastant. Sicque regis iniuriam atrociter ulti, iter ad sua retorquent. Ludouicus uero rex Remos redit.

59. Qualiter Deroldus a quodam medico deceptus [335 1Kb] sit eumque deceperit [335 1Kb] .---Quo tempore Ambianensium episcopus Deroldus ab hac uita decessit, uir spectabilis ac palatinus, et quondam et regi admodum dilectus, in arte medicine peritissimus. De quo etiam fertur, quod cum adhuc in palatio regi seruiret, a quodam Salernitano medico deceptus sit,  eumque deceperit. Etenim cum uterque in arte medicine optime posset, et iste regi potior, Salernitanus uero regine [336 1Kb] peritior uideretur, commento regis repertum est quis eorum rerum naturas magis dinosceret. Iussit etenim coram se illos consedere conuiuas, causam rei penitus dissimulans, ac sepe eis questiones proponens. Quisque ut poterat proposita soluebat. Deroldus quidem, utpote litterarum artibus eruditus, probabiliter obiecta diffiniebat. Salernitatus uero licet nulla litterarum scientia preditus, tamen ex ingenio nature, multam in rebus experientiam habebat. Regio itaque iussu cotidie consident, ac mensa regia continue una potiuntur. Et die quadam de dinamidiarum differentiis disputatum est; tractatumque uberius quid efficiat farmaceutica,  quid uero cirurgica, quid etiam butanica. At Salernitanus, peregrina nomina non aduertens, ab eorum interpretatione erubescens quieuit. Inuidet ergo plurimum, ac in eius mortem uenenum parare meditatur; multam dolose beniuolentiam simulans. Parato uero maleficio, cum una in prandio residederent, Salernitanus ungue inpudici toxicato, liquorem  piperis quo cibum pariter intinguebant, letaliter inficit. Quo Deroldus incaute sumpto, mox serpente ueneno, deficere cepit. Eductusque a suis, teriaca uim ueneni repellit. Et triduo expleto coram rediens, Salernitano consuescebat. Interrogatus uero quid ei accidisset, fleumatis frigdore se leuiter tactum respondit; quicquam fraudis se perpendisse dissimulans. Unde et hostem incautum efficit. Conuiue itaque redditi, Deroldus toxicum inter auricularem ac salutarem occultatum, eius cibo sumendo respersit. Quod mox uenis serpens, uite calorem fugabat. uexatusque a suis eductus est. Qui ueneno expellendo operam dans, nichil cure agebat. Deroldum itaque magnificans, summumque eum in medicina predicans, eius curam uehementissime petebat. Qui regis  iussu flexus, antidotis datis a toxico per industriam non ex toto purgauit. Nam sumpta teriaca, uis ueneni in pedem sinistrum penitus dilapsa est; in tantum ut apud domesticos eo familiariter agente, uenenum ut fertur in modum ciceris a pede per uenam surgens, ab antidoto obuiante in pedem repelleretur. Quibus diutissime sic repugnantibus, pes in cutis superficie foratur. Factoque morbo, post a cirurgis miserabiliter absciditur.

60.  Interea dux Neustriam combustam direptamque dolens, exercitum parat, et in Arnulfum, cum in regem non auderet, truculentus effertur. Oppida quoque illius aliquot impugnat. At cum per dies sex nullum comprehendere posset, uoto frustratus sua repetit. Que dum a duce gererentur, rex obsidione  Mosomum premebat, eo quod ducis nepos Hugo a pontificatu abiectus ibidem moraretur. Hunc itaque infestabat in ducis contumeliam. At ducem ab obsidione discessisse comperiens, ipse quoque Remos repetit. Qua etiam tempestate Bouo Catalaunensium episcopus, hac uita decessit. Cui etiam mox successit [337 1Kb] ab rege, Gipuinus totius electione cleri, adolescens egregius, atque a domno Artoldo Remorum metropolitano consecratur episcopus.

61. Post [338 2Kb] hec uero, rex in Belgicam concessit, ibique ei locuturus, Otto rex [339 1Kb] obuiam uenit. Ac queque necessaria ordinantes, ambo reges Aquisgrani pascha celebrant, atque multa reuerentia sese mutuo honorant, atque hoc ab Ottone amplius; a quo  etiam Ludouicus regiis donis liberalissime honoratur.

62. Dux urbem [340 1Kb] Remensem [340 1Kb] impugnat [340 1Kb] .---Dum hec ita sese haberent, dux de regis iniuria apud  suos agitabat, oportunitatem in regis absentia asserens, qua urbem Remorum capiat, cum tunc urbs tam episcopo quam militibus uacua esset, rex etiam ipse alias occupatus alia quereret. Unde et possibile asserebat, facili expugnatione urbem capi. Idque attemptare sese plurimum uelle. Quibus milites capti in urbem mittendas cohortes censent. Que collecte, cum duce gradiuntur. Urbem appetunt, et circumquaque obsidione premunt. Diffunduntur quoque passim, atque frumentum ex locis contiguis in usum pugne conuectant. Castra fossis muniunt, cratibusque circumdant. Pugnam ergo in dies aut semel, aut bis inferunt. Nec minus et ciues uehementissime resistunt. Iamque id diebus numero nouem agitabant, cum regem adeo indignatum regredi ab obseruatoribus  nuntiatur. Et mox obsidione soluta, duodecima die ab urbe discedunt.

63. Nec diu moratus rex urbem succurrendo ingreditur. Apud quem mox principes collecti, de eius ac communi salute consultant. Et quia rerum utilitas Ottonem consiliis interesse exigebat, diriguntur legati, per quos ei [341 1Kb] necessitas demonstratur, ac colloquium exeunte mense Augusto sibi habendum secus fluuium Karam denuntiatur.

64. Cum hec sic sese haberent, dux nepotem ab presulatu pulsum dolebat. Suadebat itaque ut officio pontificali amplius insisteret, et ne priuatus penitus dignitate uideretur aliquas ad gradus promoueret personas. Tetbaldum ergo Suessonice ecclesie diaconum accersit, presbiterumque ordinat, ac post  duce agente ecclesie Ambianensium episcopum sacrat. In qua re fauere uisus est Wido tantum Suessorum episcopus. Quem quia post penituit, sequentia demonstrabunt. Sed tempus colloquendi regibus aduenit, ac secus fluuium Karam sibi occurrunt. Nec defuit dux, qui et ipse apud Duodeciacum uicum castra fixit, ut pro nepote causam apud episcopos ageret.

65. Dux [342 1Kb] enititur ut [342 1Kb] causa [342 1Kb] pro suo nepote [342 1Kb] apud episcopos [342 1Kb] agatur.---Regibus itaque rerum negotia agentibus, dux causam nepotis episcopis disponebat, penes quos etiam plurimam habebat indignationem iniuste et nullis euidentibus culpis nepotem precipitatum memorans. Quod cum indicatum  regibus esset, Ottone agente decretum est, ut ibi ab episcopis causa Artoldi atque Hugonis discuteretur, ita tamen ut et dux tempore congruo regi satisfaceret. Episcopis itaque rationem excipientibus,  cum inter plurima que ibi explicata sunt illud constantissime refutarent, quod Hugo sacerdotio priuatus, contra fas Ambianensium episcopum ordinasset, regum sententia in aliam sinodum huiusmodi rationem transferendam constituit. uidebatur etenim quod non equitatem satis commode hec altercatio determinari ualeret, cum nec sinodus ad hoc conuocata fuisset. Et decreto regio 15 Kalend. Decemb. habenda denuntiatur. Interim uero sedes Remensis Artoldo conceditur, Hugoni uero in castro Mosomensi commorari permititur. Pax quoque sequestra Ottonis interuentu regi ac duci ab alterutro datur, et usque ad tempus habende sinodi sacramento firmatur.

66. Sinodus [343 1Kb] uirduni [343 1Kb] habita.---Tempus aduenit,  sinodusque episcoporum uirduni collecta est atque habita presidente Rotberto metropolitano Treuerico, cum Artoldo Remensi, considentibus quoque Adalberone Mettensi, Gauslino Tullensi, Hildebordo Mimegarduurdensi, Israhele Brittigena, assistentibus etiam Brunone uiro reuerendo et abbate, cum aliis abbatibus et monachis uenerandis Agenoldo et Odilone. Ad hanc sinodum Hugo uocatus, missis ad eum deducendum Adalberone et Gauslino episcopis, uenire noluit. Unde et episcoporum sententia [344 1Kb] Artoldo tenere concedit episcopium. Sicque nullis rerum determinatis rationibus, sinodus soluta est.

67.  Sinodus Mosomi [345 1Kb] habita.---Indicitur uero habenda Idibus Ianuar. Et euoluto tempore, in  basilica sancti Petri [346 1Kb] apud Mosomense castrum secunda sinodus habita est, presidente quoque predicto metropolitano Rotberto Treuerico, cum fere omnibus sue dioceseos episcopis, ac aliquibus Remensis; consedente etiam Artoldo, cuius causa discutienda erat. Ne [347 1Kb] abfuit Hugo; at sinodum ingredi noluit. Epistolam uero nomine Agapiti pape signatam per suos [348 1Kb] sinodo legendam porrexit. Que cum soluta et lecta esset, nichil canonice auctoritatis habere uidebatur, nichil etiam pro eius causa significare, nisi ut episcopium ei redderetur. Qua perlecta, cum episcopi consulto sese contulissent, cassandam censuerunt, eo quod absque ratione rem que in lite erat abdicato reddi iubebat. Et quia paulo ante ab ipso papa Agapito delegata erat epistola  per Fredericum Maguntinum episcopum, atque data Rotberto metropolitano Treuerico, coram regibus ac Gallie et Germanie episcopis, que erat continens auctoritatem apostolice iussionis, partemque preceptorum eius iam exsecuti fuerant, communi mox consensu decretum est, ut quod regulariter ceptum erat, rationabiliter atque canonice pertractaretur. Simulque et mox a metropolitano  iussum est, ut recitaretur caput 19 concilii Carthaginensis, quod constat de accusato et accusatore. Et recitato, secundum ipsius capituli sententiam constituere, ut Remensi parrechia Artoldo restituta qui nullius sinodi rationes audire refugit, Hugo qui adduas iam sinodos accersitus uenire contempserat, a Remensis episcopii regimine abstineret, donec in tertiam sinodum [349 1Kb] purgandus de obiectis adueniret. Capitulum uero supra dictum, litteris carte mandatum est, et ab episcopis cautum, ac eidem Hugoni directum. In quo, cum episcoporum cautionem subscriptam Hugo uidisset, motus in iram, Rotberto qui sinodo preerat contumeliose remisit, episcoporum iudicio nichil sese facturum asserens. Et sic causa penitus indiscussa, sinodus soluta est. Indicitur  uero tercia sinodus Kal. Aug. habenda.

68. His ita gestis, Artoldus epistolam ad sedem Romanam dirigit, commodissime continentem, et suarum iniuriarum seriem, et regis incommodorum tenorem. Domnus itaque Agapitus papa, ad multam beniuolentiam animum intendens, mox accersit uenerabilem Ostiensem episcopum Marinum, magne equitatis et prudentie uirum, uim epistole ei explicans, et ad rerum correctionem illum uehementissime hortans. Mittitur ergo uenerabilis Marinus, domni pape uicarius, ad Ottonem regem, ob euocandam atque congregandam uniuersalem sinodum. Diriguntur et epistole specialiter aliquot episcopis tam Germanie quam Gallie, ad rerum equitatem suasorie.

 69. Item sinodus [350 1Kb] apud Angleheim [350 1Kb] habita [350 1Kb] . cf. Legg. II. 24.---Interea statuto tempore, sinodus uniuersalis collecta est ex precepto Agapiti pape, sub Marino eius uicario, in palatio Angleheim, quod interpretatur angelorum domus, secus fluuium Rhenum, in basilica beati Remigii Francorum apostoli. Domno itaque Marino presidente, episcopi quoque qui ex diuersis confluxerant, iure ecclesiastico consederunt, Rotbertus uidelicet Treuericus metropolitanus, Artoldus Remensis metropolitanus, Fredericus Maguntinus metropolitanus, Wicfridus Coloniensis metropolitanus, Adaldacchus Hammaburgensis episcopus, Hildeboldus Mimegarduurdensis episcopus, Gauslinus Tullensis episcopus, Adalbero Mettensis episcopus, Berengarius uirdunensis episcopus,  Fulbertus Cameracensis episcopus, Rodulfus Laudunensis episcopus, Richoo Warmacensis episcopus, Reimboldus Spirensis episcopus, Boppo Wirzburgensis episcopus, Chounradus Constantiensis episcopus, Odelricus Augustensis episcopus, Thethardus Hildinesheimensis episcopus, Bernardus Alfureestedensis  episcopus, Dudo Poderbrunnensis episcopus, Lioptacus Ribunensis episcopus, Michahel  Radisponensis episcopus, Farabertus Tungrensis episcopus, Doddo Osnebruggensis episcopus, Euherus [351 1Kb] Mindensis episcopus, Baldricus Treiectensis episcopus, Heiroldus Salzburgensis episcopus, Adalbertus Pazsensis episcopus, Starchandus Eistetiensis episcopus, Horath Sleoswicensis episcopus, Wichardus Basiliensis episcopus, Liefdach  Ripuensis episcopus.

70. De dispositione [352 1Kb] gerendorum [352 1Kb] , et habenda [352 1Kb] iuditii prelatura [352 1Kb] .---Horum omnium cuique cum liceret ex canonibus uel decretis proferre quecumque negotio commoda uiderentur, disponendi [353 1Kb] tamen facultas et rationum interpretatio, domno Rotberto Treuerico commissa est, eo quod diuinarum et humanarum rerum scientia et eloquentie efficatia  insignissimus haberetur. Iudicii uero censura penes domnum Marinum domni pape uicarium mansit  . Et considentibus cunctis, post premissas secundum ordinem celebrandi concilii preces, postque recitata decretorum sacra capitula, serenissimi reges Ludouicus et Otto, in sacram sinodum admissi sunt. Quibus etiam considentibus, domnus ac uenerandus Rotbertus sic orsus cepit:

71. Prelocutio [354 1Kb] Rotberti [354 1Kb] Treuerici [354 1Kb] metropolitani [354 1Kb] in sinodo. Legg. II. 19-21.---»Multa, inquiens, sunt, patres reuerendi, quibus hic apud serenissimos reges, in unum coacti residemus. Plurima etiam que uestra probitate ordinanda uidentur [355 1Kb] . Totius pene Gallie rem publicam prauorum temeritate turbatam, magnisque subiacere periculis  constat. Unde et leges diuine atque humane indiscrete a maliuolis contempnuntur, cum is cui regnorum [356 1Kb] iura debentur, et imperandi potestas transfusione paterna credita est, suorum insectatione captus, ergastuloque immaniter trusus sit, suorum adhuc gladiis infestetur [357 1Kb] , Remorum quoque metropolim absque pastore fures atrocissime insectentur, cultus diuinus uilescat, religio canonica pro nichilo sit. His ergo, patres, uehementissime insistendum arbitror, multaque nobis diligentia enitendum, qui gratia sancti Spiritus hic in unum confluximus [358 1Kb] , quatinus res ante dissolute sic in fedus redeant, ut et domno ac serenissimo regi libera regnandi reddatur potestas, et per eum ecclesie Remensi debitus suus restituatur honor.«

 72. Responsio [359 1Kb] Marini [359 1Kb] Romane [359 1Kb] sedis [359 1Kb] legati [359 1Kb] .---Ad hec domnus Marinus sancte Romane sedis uicarius: »Optime, inquit, atque utiliter frater ac cepiscopus Rotbertus, rerum seriem tenuit.  Etenim cum diuinas leges, humanis preponendas ipse pernoscat, considerata tamen rerum fortuna, regie dominationis imperium ante dixit restaurandum, ut eius uigore firmato, eiusque potentia utiliter restituta, eius post liberalitate, ecclesiarum Dei honor consequenter recrescat, eius patrocinio agente, uirtus bonis quibusque redeat. Quod ut Deo annuente fieri queat, in primis audienda atque strenuissime disponenda uidetur causa domni ac serenissimi regis, si id quoque uestri iudicii paciatur censura.« Synodus dixit: »Audiatur.«

73. Conquestio [360 1Kb] Ludouici [360 1Kb] regis [360 1Kb] apud Ottonem regem [360 1Kb] et sinodum [360 1Kb] regni [360 1Kb] .---Tunc rex Ludouicus ab Ottonis regis latere surgens, stando conqueri modestissime petebat. At rogatus ab sinodo,  huiusmodi residens effudit querelam: »Quanto inquiens, Hugonis instinctu, quantoque eius impulsu conqueri cogor, testis est ille, cuius gratia uos hic congregatos paulo ante relatum est. Pater eius, ut a principio exordiar, patri meo regnum inuidens, dum ei domi militieque seruitium deberet, regno illum immaniter priuauit et usque ad uite eius suprema [361 1Kb] ergastulo [361 1Kb] inclusum [361 1Kb] esse rogauit. Me uero paruum in fasciculo farraginis a meis dissimulatum, in partes transmarinas et prope in Rifeos fugere compulit. Patre autem extincto [362 1Kb] et me in exilium deportato, iste cum reminisceretur sui patris, ob insolentiam interfecti, regni curam suscipere formidabat. Nobis itaque inuidens, Rodulfum [363 1Kb] promouit. Sed Diuinitas res illius sicut et cetera  determinans, ei quando uoluit finem regnandi dedit. Dum item regnum uacaret, consilio bonorum me a partibus peregrinis exulantem reuocauit, ac omnium conibentia in regnum promouit, nichil mihi preter Laudunum relinquens. Promotusque cum ea que regii iuris uidebantur, repetere niterer, id inuidissime ferebat. Factus ergo latenter aduersarius, amicos si quos habebam, pecuniis subuertebat, inimicos in odium amplius incitabat. Tandem urgente inuidia, apud piratas egit, ut ab eis dolo caperer; regnum in se posse refundi arbitrans, si id fieri contigisset. Nec defuit insidiis effectus. Captus fui, carcerique [364 1Kb] mancipatus. Ille uero me eripere simulans, filios meos iure obsidum dandos petebat. At iis qui mihi fide adiuncti erant omnes dari reclamantibus,  dimisso uno, a piratis me recepit. Iam libertatem sperans, quo animus impelleret ire uolebam. uerum aliter prouenisse manifestum est. Nam captum mox in uincula coniecit, ac annuali carceri mancipauit.  Unde cum a cognatis et amicis meis indignantibus sese impetendum aduerteret, libertatem [365 1Kb] spopondit si Laudunum acciperet. Hoc tantum claudebar, hoc solo cum uxore et natis recipiebar. Quid facerem? Castro uitam preposui: pro castro libertatem merui. Et en omnibus priuatus, omnium opem deposco! His si dux contraire audeat, nobis tantum singulariter congrediendum sit.«

74. Oratio [366 1Kb] Rotberti [366 1Kb] pro Ludouico.---Quibus palam promulgatis, Rotbertus metropolitanus subinfert: »Quoniam, inquiens, domni atque serenissimi regis satis breuiter ac dilucide digestam, optime ut arbitror conquestionem percepimus, consequens uidetur, ut eius causam in quantum fas est determinemus. Dux ergo quia omnia pene regni iura, in sese  transfudit, eique uiribus reniti non ualemus, mitius hoc attemptandum arbitror, ut qui Deum non metuit, et hominem non reueretur, multa ratione multaque rerum consideratione, ad normam Deo iuuante reducatur. Igitur iuxta patrum decreta, et canonum regulam, inprimis ad satisfactionem fraterne monendus est, uerbisque suasoriis ad id modestissime reuocandus. Quod si post blandam reuocationis ammonitionem resipiscere noluerit [367 1Kb] , omnium anathemate feriatur, hoc habentes presidio, quod iam a domno papa correctus sit, iussusque a domini sui insectatione quiescere.«

75. Responsio [368 1Kb] Marini [368 1Kb] legati pro [368 1Kb] eodem [368 1Kb] .---Atque his domnus Marinus subiunxit: »Reminiscor, inquiens, domnum papam ante hunc annum anathema  in reos misisse qui hunc dominum et regem Francorum insectabantur; epistolam quoque suasoriam ut ab eo non deficiant, bonis quibuslibet delegatam, atque conquestionem de eadem re litteris expressam, iis quibus sanior mens erat delegatam fuisse. Unde et opinor iustissime dictum, cum ante a papa uocatus atque correctus sit, nunc quoque caritatis gratia reuocandus est, et diligentissima suasione ut a malis quiescat commonendus; et post omnium anathemate dampnandus. Et non solum ille, uerum omnes qui ei in malis fauere fauentque. Sed hanc solum a nobis accipiet opem. Numquid uero ab alio quicquam opis accipiet? Eius conquestio in sua clausula, opem omnium postulat. Sed si a nobis ei succurritur, a domno Ottone rege quid accipiet? Et  decretalia sancta acclamant, postquam tirannis anathema dampnationis ab episcopis iniectum est, a bonis quoque potentibus uim inferendam, ut si ecclesiasticis correctionibus ad normam redire nolunt, saltem potentium uehementi uiolentia ad bonum redire cogantur, ut uel inuitis bona prestentur.«

 76. Oratio [369 1Kb] Ottonis [369 1Kb] regis pro eodem.---Ad hec rex Otto: »Multa, inquit, sunt patres beneficia, que a uobis domno ac serenissimo regi Ludouico utiliter accomodari ualebunt. Etenim si eius insectatores armis diuinis adoriamini, consequenter aut facili tumultu deuicti labascent, aut si quid impetendum relinquetur, facilius nostris armis infirmabitur. uos ergo iubente domni pape legato, uestri ordinis instrumenta exerite, ac tanti regis aduersarios, anathematis gladio transuerberate. Contra que si ceruicem postea erigere audeant, et dominicis interdictis resistere non formidant, nostrum exinde erit, quibus commissum est in hac mundi parte sanctam Dei ecclesiam tueri, ut in tales arma sumamus, huiusmodi debellemus. Et si necessitas adurgeat, strictis  gladiis usque ad immanissimam cedem perditissimorum hominum deseuiamus, habita in illos iustissime indignationis causa, quod illicita aggrediantur, et pro illicitis ammoniti, non corrigantur. uos itaque tantum uestris insistite; et post modestiam uestram uirtus nostra sequetur.«

77. Epistola a sinodo [370 1Kb] ad Hugonem delegata [370 1Kb] .---Quibus dictis, mox sinodi decreto epistola descripta est palamque recitata, hanc uerborum seriem tenens  : »Sancta sinodus in palatio Angleheim sub domnis atque orthodoxis regibus Ludouico et Ottone utiliter habita, Hugoni duci. Quantis malis, quantaque persecutione uexaueris illam uenerabilem Remorum metropolim, quanta quoque crudelitate debacchatus sis in dominum tuum regem,  ora omnium locuntur, apud omnes agitatur. Quod quam sceleratum, et quam pernitiosum sit, diuine atque humane leges copiosissime produnt. Unde et tibi compatientes, ab talibus te quiescere monemus. Et ad dominum tuum, multa mansuetudinis humilitate quantotius reuerti hortamur. Quod si contempseris, priusquam in diuersa referamur, anathemate sine dubio te perstringemus, donec aut satisfacias, aut Romam apud domnum papam ratiocinaturus petas. Cuius litteris iam bis monitus es, et a tanto facinore prohibitus. Unde et nos post illum, tercio iam te ad correctionem reuocamus [371 1Kb] .« Que totius sinodi auctoritate roborata, duci per legatos mox directa est.

78. Causa Artoldi.---Post hec surgens Artoldus archiepiscopus, rerum ordinem, sed et ipsius litis  initium que agitabatur inter sese et Hugonem sibi subrogatum episcopum, luculentissime disseruit. Quin et epistolam profert, nuperrime a domno papa sibi directam, per quam episcopatum sibi retinendum significabat. Post cuius interpretationem, Sigeboldus quidam predicti Hugonis clericus, aliam mox  epistolam sinodo porrexit, signo domni pape munitam, et ab Urbe a sese delatam. Que etiam in conspectu episcoporum recitata atque diligentissime discussa est. In cuius textu id solum dicebatur, quod Rodulfus Laudunensis episcopus, Wido etiam Suessonicus, necnon et Hildegarius Beluacensis, ceterique Remensis dioceseos episcopi, ad sedem apostolicam pro restitutione Hugonis, et abdicatione Artoldi, epistolam miserint. Unde et domnum papam ad eorum uota, eorumque petitionem, omnia fieri uelle. Post cuius recitationem, predicti mox consurgentes episcopi, epistole sententiam penitus confutarunt ac calumniarum iniectorem hominem perditissimum adclamarunt. Quibus cum contraire non posset, quibusdam maledictis eos adortus, publice  de perfidia criminabatur [372 1Kb] .

79. Calumniatoris [373 1Kb] episcoporum reprobatio [373 1Kb] .---Tunc a domno Manino decernitur, ut recitentur capitula de calumniatoribus prolata. Quibus mox lectis, cum calumniator reniti non posset, episcoporum inditio diaconatus quo fungebatur officio priuatur, et a conspectu sinodi contumeliose reprobatus, exire compellitur. Artoldo uero pontificatus dignitatem secundum canonum instituta, patrumque decreta, sinodus habendam decernit, atque corroborat, eo quod nullius concilii rationibus interesse refugerit. Atque hec prima consessionis die constituta sunt.

80. Secunda uero die, post recitatas sacre auctoritatis lectiones, et domni Rotberti allocutionem, a  uenerabili Marino constituitur, ut quoniam iuxta sacre legis sententiam, pontificalis dignitas Artoldo restituta est, in ipsius peruasorem sinodalis proferatur censura. Recitantur itaque decreta canonum, et sanctorum instituta patrum, Innocentii, Alexandri, Simmachi, Sixti, Celestini, Zozimi, Leonis, Bonefacii, aliorumque sancte Dei ecclesie doctorum illustrium. Quorum decretis, unanimiter anathematizant, atque ab totius ecclesie communione sequestrant, Hugonem Remensis ecclesie peruasorem, donec resipiscentem peniteat, ac pro facinore offensis satisfaciat.

81. Cf. Legg. II. 24. l. 55.---Reliquis autem diebus decretum est de incestis et illicitis presbiterorum coniugiis, de presbiteris quoque eukaristiam  indigne tractantibus, de ecclesiis etiam a laicis indebite usurpatis; aliaque nonnulla ibi prolata [374 1Kb] fuere, que diligentissime inuestigata, atque utiliter diffinita sunt; sicque sinodus soluta est. Indicitur uero post dies 30 iterum habenda Lauduni in basilica sancti uincentii martiris, ut ibi exeratur anathema in Hugonem tirannum.

 82. Anathema [375 1Kb] episcoporum [375 1Kb] iu ducem eiusque [375 1Kb] fautores.---Quibus diligenter ac canonice peractis, Ludouicus rex ab Ottone rege militum copias duce Chonrado, contra Hugonem tirannum accipit. Que dum per dies 40 colligerentur, episcopi supradicti tricesima die post peractam sinodum in basilica sancti uincentii martiris apud Laudunum sub rege Ludouico collecti sunt  . Et iterum presidente predicto Marino, post sacre Scripture paginas, que ibi recitate et multa consideratione discusse sunt, Hugonem tirannum anathemate damnant, et a sancta ecclesia pellunt, nisi resipiscens domino suo satisfaciat, aut Romam pro sui absolutione apud domnum papam ratiocinaturus petat. In qua etiam sinodo, agitur de episcopis qui cum duce euocati  fuere, et distulerunt uenire, de iis etiam qui consecrationi Hugonis episcopi iam abdicati illicite interfuerunt, uel qui ab ipso pulso, uel post abdicato, contra fas uidebantur promoti. Damnantur itaque duo pseudepiscopi ab Hugone [376 1Kb] ordinati, Tetbaldus scilicet et Iuo, quorum prior a pulso sacratus est Ambianensium episcopus, alter uero ab abdicato Silletensium. Damnatus et Adelelmus Laudunensis ecclesie diaconus, a Rodulfo suo episcopo [377 1Kb] insimulatus, eo quod Tetbaldum excommunicatum in eclesiam temerarius introduxerit. Hi enim in anteriore sinodo cum duce iam euocati, satisfacere contempnebant. uocatur uero Hildegarius Beluacensium episcopus, domni Marini et episcoporum legatione, ut aut ad eos ueniat, aut sedem apostolicam  pro suo facinore ratiocinaturus petat, eo quod interfuerit ordinationi supra iam dictorum pseudepiscoporum. uocatur et Heribertus, Heriberti tiranni filius, ob mala que ecclesiis uel episcopis immaniter inferebat. Wido uero Suessionicus episcopus, cum a plurimis laceraretur, eo quod ipse Hugonem episcopum sacrasset, in sinodo reum sese confitens, et multa penitentia reatum deplorans, intercedentibus apud sinodum Artoldo atque Rotberto archiepiscopis, absolui ab eis obtinuit. Wicfridus quoque Morinensis episcopus, qui criminabatur interfuisse, immunis a crimine reperitur. Affuit uero Transmari Nouiomensis episcopi legatus, Siluester presbiter, episcopum suum tanta ui febrium detentum asserens, ut ad sinodum uenire nequiuerit,  quod etiam in conspectu sinodi testibus approbauit. Post hec episcopi in sua referuntur. Domnus uero Marinus, ab Ottone rege per legatos rogatus, in partes Germanie secedit, ibique ecclesiam uuldensis monasterii dedicat, et hieme exacta, Romam redit. His expletis, Rodulfus Laudunensis episcopus, ultimo corporis dolore confectus, hac uita decedit.  Succedit ei uero frater regis ex concubina Rorico, omni rerum scientia inclitus.

83. Rex cohortes Mosomum mittit et capit.---Interea exercitu ex omni Belgica duce Conrado apud regem collecto, tres cohortes rege iubente Mosomum mittuntur. Compererat etenim Hugonem abdicatum ibidem reclusum, multaque rei militaris inopia eum haberi. Cohortes ergo oppidum in ipso crepusculo aggresse, repentina oppugnatione circumquaque infestant. Instant quoque magnanimiter capere. Et quia reuera milites paucissimos, armaque uix aliqua sciebant, indesinenter uires exerunt, armisque adurgent. At aliis fatigatis, alii intacti succedunt. Sicque sine intermissione paucissimos, numerosi atterunt. Oppidani uero assidua expugnatione attriti, die  altera iam sole occiduo omnes cum domino ad deditionem coguntur. In quo tumultu, quo genere fuge nescitur, Hugo abdicatus euadit. De militibus uero qui potiores uidebantur, capiuntur, ac oppido aliis deputatis, regi deducuntur.

84. Rex Montem acutum capit.---Rex uero castrum quod dicitur Mons-acutus, quod etiam est Lauduno contiguum, cum exercitu oppugnabat. Et quia non satis adhuc murorum firmamento claudebatur, nec multitudo militum sufficiens commode ibi cohabitare poterat, urgenti obsidioni diutius resistere oppidani non patiuntur. uicti ergo cedunt, ac resistere quiescunt. Oppido itaque capto, rex suos deputat, et sic exercitum Lauduno inducit; obsidionem per loca commoda disponit, uiresque admodum confert [378 1Kb] .  Sepissime eminus decertatum est. Comminus etiam dimicatum nouies. Nullo uero prosperioris fortune successu, regius impetus eo tempore enituit. Imminebat etenim hiemis intemperies, unde et bellice machine in articulo temporis fabricari non poterant, sine quibus tanti montis eminentia expugnari non potest. Regis itaque iussu exercitus redit, hieme transacta rediturus. Rex uero Remis sese priuatum recepit.

85. Hugo autem dux, episcoporum anathema uilipendens, ac regi subdi contempnens, cum multis Nortmannorum copiis regiam urbem Suessonicam aggreditur, multaque obsidione premit. Alios itaque adortus gladio enecat, alios uero nube sagittarum ac  balistarum letaliter sauciat. Iniectisque iaculo ignibus, domum matris ecclesie succendit. Claustrumque canonicorum ac partem ciuitatis maiorem, ignibus solo tenus combussit. Quam cum capere non posset, in pagum Remensem ubi rex tunc priuatus morabatur, iter truculentus reflectit. Cuius aduentum ii qui ruri degebant audientes, in ecclesias sanctorum cum suis rebus confugiunt. At tirannus pauperum turbis inmisericors, eorum plus quam 560 intra ecclesias succendisse traditur. Et sic ad sua refertur.

 86. Rex uero Ludouicus Gerbergam reginam ad Ottonem fratrem suum dirigit, ut sibi copias acceleret [379 1Kb] . Proficiscitur itaque imminente sollempnitate pascali, et Aquisgrani palatio sanctum pascha cum fratre Ottone celebrat. Conueniunt ex Germania principes nonnulli. Adsunt ex Belgica uniuersi. Nec desunt legati Grecorum, Italorum, Anglorum, atque aliorum plurime legationes populorum. Regina ergo cum fratre consilio habito, et accepta ab eo auxilii pollicitatione, secura ad regem Ludouicum redit.

87. Ludouicus uero in tirannum iratus, nimio animi feruore Ottonis auxilium preuenire meditabatur. Arbitrabatur etenim, quoniam in longa exercitus exspectatione, iniuria inulta uideretur. Confert itaque cum patre meo [380 1Kb] consilium, eo quod eius  esset miles, consiliis commodus, facundia simul et audatia plurimus. Unde et rex admodum ei consuescebat, et apud eum sepissime consultabat. Dictabat ergo pater meus [380 1Kb] apud regem et paucos qui intererant, ordinem capiendi Laudunum ita. Primum sese obseruaturum oportunitatem aiebat, et an loci habitudo id ferret, an etiam ciues in obseruatione urbis cautissimi haberentur, diligentissime exploraturum sese memorabat. Deinde dicebat efficaciter se adeo ordinaturum omnia, et sic ad effectum utiliter reducturum, ut nulli post sese quicquam negotio inperfecto supplendum relinqueretur.

88. Rege ergo per dies aliquot Remis demorante, Rodulfus [381 1Kb] ---sic enim pater meus [382 1Kb] dicebatur---commoditatem patrandi negotii per suos explorabat.  Missisque exploratoribus, comperit agasones ciuium per dies singulas exire ab urbe tempore uespertino quinquagenos aut sexagenos, et farraginis fasciculos equis in urbem deferre, capitibus ob solis ardorem obuolutis. Idque cotidie, et tempore eodem. Quod cum ab obseruatoribus patri meo [382 1Kb] relatum fuisset, simili eos exercitio posse falli aduertit. Refert [383 1Kb] ergo sese ad regem, et sic apud eum presentibus paucissimis concepta effundit:

89. »Magnum quidem, inquiens, o rex uideretur, si hoc negotium solummodo armis uiribusque esset attemptandum. Sed quia per astutiam eius principium utilitas aggredi suadet, prout mihi uidetur, cohortes aliquot secus montem in abditis ponende  sunt. Exspectandum etiam qua tempestate equos educant agasones herbatum potatumque. Qui cum in suo tempore egressi fuerint, et ab obseruatoribus eorum egressus et numerus nobis referetur, mox ad eorum numerum lectissimi iuuenes eodem scemate, eodemque numero capitibus ut ipsi pilleatis [384 1Kb] farraginem in equis ad portam deferant, unde paulo ante agasones exierant, acsi ipsi agasones redeant. Qui cum altitudine fasciculorum aspectum protegere possint, facili ingressu urbem penetrabunt. Et ne quid impossibile a me dictum suspiceris, eorum ducem  me in hoc certamine offero. Animo tantum sint constanti. Successus uero Deo uolente prosperabitur. Si ergo tempestiuius ciues insidias aduertant, bellumque nobis paucioribus inferant, fixum nobis animo sit, aut porte ingressum tantum tueri, donec tube clangore excitate cohortes nobis subueniant, aut multa constantia in loco quem quisque possidebit, magnanimiter emori.«

90. Huiusmodi rerum dispositio omnibus apta uidetur. Obseruatores itaque directi, agasonum consuetudinem, eorumque habitum, tempus quoque et numerum promtissime referunt. Ad eorum quoque relatum cohortes in abditis secus montem disposite sunt. Pro numero etiam agasonum milites cum patre meo iurati ad peragendum rei negotium diriguntur.  Agasones itaque numero 60 sumptis armis more solito per montis deuexa capitibus pilleatis, ad farraginem descendunt. Et circa carices colligendos [385 1Kb] occupati, moram regrediendi aliquantisper faciunt. At pater meus et ii qui iurati cum eo erant, uehementi animo succedunt; factoque agmine pilleatis capitibus more agasonum cum fasciculis farraginis tempestiuius reditum accelerant, magnitudine fasciculorum uultus penitus abdentes. Quibus aduenientibus porta patefacta est. Et indiuisi urbem penetrant. Fasciculos itaque abiciunt, et gladios educunt. Tubis personant, magnisque clamoribus urbem conturbant. Urbani ergo insidias comperientes, cum armis in hostes feruntur. Instant omnes, et ualidissime plurimi paucos adurgent. At regii milites,  a leua quidem turri, a dextra uero domibus, a tergo autem muro urbis protegebantur, omnem uim belli ante habentes; unde et tutius congrediebantur. Nec ulterius in hostes audebant progredi, ne aduersarii a tergo portam peruasam repeterent, et ne sic facti hostium medii, interirent. Instat itaque quisque in loco quem possidet. Et iam nimium omnes sauciati pene deficiebant, cum regie cohortes tubis excitate, ab abditis erumpunt, multoque impetu iam prope uictis subueniunt, portamque defensam ingrediuntur, atque urbanos immani cede adoriuntur. Qui mox a cohortibus uicti ac comprehensi sunt, preter paucos qui in turris presidium sese receperunt.

91. Ludouicus ergo rex urbe potitus, cum nulla  expugnatione turrim euincere posset, ab urbe eam secludit, obducto intrinsecus muro. Quod factum dux comperiens, cum exercitu accelerat. At nichil uirium exerere ualens, non sine merore ad sua redit. Illud tantum fecisse fertur, quod arci copias demiserit.

92. Aderat tempus quo rex copias ab Ottone rege prestolabatur. Adest ergo Chonradus dux cum exercitu ex tota Belgica, ab Ottone rege missus. Ludouicus uero rex cum exercitu de Belgica ducis terram ingreditur. Primum uero urbem Silletum adit. Ibi autem primum certamen habere uolens, impedimenta  queque ab urbe amouet. Succendit itaque suburbium, circumquaque, ac quidquid extrinsecus exstare uidebatur, in planiciem redigit. Obsidionem deputat, urbemque circumdat. Graui congressu utrimque dimicatum est. Utrimque quam plurimi sauciantur. Belge uero quia ab urbanis nimium arcobalistis impetebantur, resistere quiescunt. Nihil enim contra nisi tantum scutorum testudine utebantur. Unde et regio iussu, ab ea urbe discedunt, non solum ob arcobalistarum impetum, uerum etiam ob turrium plurimarum firmamentum.

93. Aliorsum itaque iter retorquent, et usque ad fluuium Sequanam, quidquid ducis uisum est per 40 miliaria immanissime insectati sunt. Sed cum fluuius equitatum regium ulterius prohiberet, rex  gratias exercitui reddit, et secum usque quo a se diuiderentur reducit. Dux autem e uestigio exercitum collectum in pagum Suessonicum deducit.

94. Ubi cum in regem conaretur, interuenientibus episcopis Widone Autisidorense et Ansegiso Trecasino, iureiurando utrimque accepto sub pace sequestra usque in pascha ratio eorum dilata est. Que omnia Iulio mense [386 1Kb] gesta sunt.

95. Quo etiam tempore, sinodus Rome habita est in basilica sancti Petri apostoli, presidente domno Agapito papa. In qua etiam ipse domnus papa, concilium anteriore anno apud Angleheim habitum, coram episcopis Italie roborauit, et ab eis roborari constituit. Hugonem quoque Galliarum ducem, in supradicta sinodo dampnatum, ipse etiam  condempnat, donec regi suo satisfaciat, aut Romam ueniat inde ratiocinaturus. Moxque anathema descriptum et a sinodo roboratum, episcopis Galliarum destinatur.

96.  Episcopi itaque Galliarum anathemate moti, apud ducem colliguntur, et inde grauissime conqueruntur. Ex decretis patrum, sacrisque canonibus duci demonstrantes, neminem stare pertinaciter aduersus dominum suum debere, nec temere in eum quicquam moliri. Illud etiam promptissime monstrant, secundum apostolum regem honorificandum, et non solum regem uerum omnem potestatem maiorem subiectis dominari debere asserunt. Preter hec quoque perniciosissimum esse, apostolicum anathema pertinaciter uilipendere, cum id sit gladius  qui penetrat corpus usque ad animam, et sic mortificatos a regno beatorum spirituum repellat. Sibi etiam periculo esse memorant, si id quod animabus periculum ingerit, neglegentes non innotescant.

97. Talibus dux persuasus, regi humiliter reconciliari deposcit, eique satisfacturum sese pollicetur Huius concordie et pacis, ordinatores fuere, Chonradus dux et Hugo, cognomento Niger, Adalbero quoque atque Fulbertus episcopi. Et die constituta rex et dux conueniunt. Ac secus fluuium Matronam  conlocuti, principibus predictis internuntiis, in summam concordiam benignissime redierunt. Et quanto uehementius ante in sese grassati fuere, tanto amplius exinde amicitia se coluere. Hugo itaque dux per manus et sacramentum regis efficitur, ac turrim Laudunicam suis euacuatam, regi reddit; multam abinde fidem se seruaturum pollicens.

98.  Iussus ergo ab rege, in Aquitaniam exercitum regi parat. Quo in breui collecto, causis rerum exigentibus ad interiores Burgundie partes rex secum exercitum dirigit. Cum ergo in agro Matisconensium castra figeret, occurit ei Karolus Constantinus, uienne ciuitatis princeps, eiusque efficitur, fidem iureiurando pactus. Hic ex regio quidem genere natus erat, sed concubinali stemmate usque ad  tritauum sordebat, uir grandeuus, et multis bellorum casibus sepissime attritus, et qui in superioribus piratarum tumultibus felici congressu insignis multoties enituit. Affuit etiam Stephanus Aruernorum presul, ac regi sese commisit. Necnon et a Wilelmo Aquitanorum principe legati industrii affuere, pro suo principe ex fide habenda sacramenta daturi. Quibus postquam iussa regalia data sunt, rex in urbem uesontium que est metropolis Genaunorum, cui etiam in Alpibus site Aldis Dubis preterfluit, cum duce exercitum deducit. Atque ibi Letoldus eiusdem urbis princeps, ad eius militiam sacramento transit.

99. Quibus feliciter atque utiliter habitis, cum autumno maturante, elementorum immutatio fieret,  rex colerico uexatus, in acutam febrem decidit. Cum ergo egritudine pressus, militaria curare non posset, dux ab eo iussus exercitum reducit. Letoldus uero princeps, in ipsa regis egritudine fidelissime atque humanissime regi famulatur. At die cretica post febris initium, impariter ueniente, firmiter et inrecidiue conualuit. Transactisque diebus 30 [387 1Kb] post corporis reparationem, cum Letoldo principe in Franciam redit.

100. Et cum iam Burgundie extrema attingeret,  uiatorum relatu comperit, quosdam qui latrociniis et discursionibus prouinciam infestabant, Angelbertum scilicet et Gozbertum, munitionem que dicebatur Briona exstruxisse, quo etiam post flagitiosa exercitia sese recipiebant. Hanc igitur rex aggressus, obsidione circumdat; pugnaque continua ac fame atterit; et tandem capit, solotenusque diruit. Latrunculos uero petente Letoldo sub sacramento abire permittit.

101. Inter hec cum rex in partibus Burgundie adhuc detineretur, Aethgiua mater eius regina eo ignorante Heriberto comiti nupsit, et relicta urbe Lauduno ab eo deducta est. Quod rex uehementer indignans [388 1Kb] , redire maturat, et cum Gerberga, regina uxore Laudunum ingreditur. Et a matre auferens  predia et edes regias, uxori [389 1Kb] delegat.

102. Interea Gerberga regina, Lauduni geminos enixa est. Quorum alter Karolus, alter Heinricus uocatus est. At Heinricus mox post sacri baptismatis perceptionem, in albis decedit. Karolus autem cum naturali uirium robore educatur.

103. Ludouicus uero rex, Remos rediens, cum fluuio Axone propinquaret, per campestria lupum preire conspicit. Quem equo emisso insecutus, per deuia exagitat. Ad omnes fere declinationes equum impatiens obuertebat. Nec quiescere paciebatur, donec equestri certamine fugientem euinceret. Equus ergo per inuia coactus, cespite offendit atque prolabitur. Rex uero grauissime attritus casu, et a suis exceptus, cum multo omnium merore [390 1Kb] , Remos  deportatur. Infestis itaque doloribus toto corpore uexabatur. Et post diutinam ualetudinem corruptis interius uisceribus ob humorum superfluitatem, elefanciasi peste, toto miserabiliter corpore perfunditur. Qua diutius confectus, anno regni sui 18 a natu autem 36 diem uite clausit extremum, sepultusque est in cenobio monachorum sancti Remigii, quod distat fere miliario uno ab urbe, cum multis omnium lamentis.



LIBER TERTIUS.


 1. Peractis autem exequiis, Gerberga regina, legatos dirigit fratribus suis, Ottoni regi, ac Brunoni ex presule duci; necnon et Hugoni Galliarum duci, petens per eos, Lotharium filium suum in regnum patri defuncto succedere. Adueniunt itaque ab Ottone rege omnes ex Belgica duce Brunone principes, sed et ex Germania aliqui. Adest etiam Hugo Galliarum dux. Conueniunt quoque Burgundie et Aquitanie simulque et Gothie principes. Episcopi etiam e diuersis regionum urbibus conueniunt. Atque hi  omnes in urbem Remorum apud Gerbergam reginam pari uoto collecti sunt. Omnium fit consensus; omnibus animo inest, Lotharium patri defuncto succedere.

2. Uniuersorum itaque consensu, a domno Artoldo Remorum metropolitano, fauente Brunone eius auunculo, principibusque diuersarum gentium laudantibus, Lotharius duodennis, rex creatur in basilica sancti Remigii, ubi pater suus tumulatus cum aliis regibus sepultis quiescebat. Creatusque  rex, a matre Gerberga simulque et principibus Laudunum [391 1Kb] , ubi ex antiquo regia esse sedes dinoscitur, magna rerum ambitione inclitus deducitur. Dux continue ei indiuiduus assidet; et ad multam regis beniuolentiam animum intendens, postquam principes in sua discessere, priuatis cum rege colloquiis coutebatur. Et ut sue fidelitatis uirtutem penitus demonstraret, regem eiusque matrem suas urbes et oppida in tota Neustria uisere petit, obtinetque.

3. Deducitur ergo a duce rex cum matre regina per Neustriam, ac ab eo decentissime excipitur Parisii, Aurelianis, Carnoti, Turonis, Bleso, aliisque quam plurimis Neustrie urbibus oppidisque. Inde quoque cum exercitu in Aquitaniam feruntur. Et premissis legatis, cum Wilelmus princeps occurrere  nollet, Pictauim adoriuntur, principem ibi esse rati. Cum ergo exercitus uehementissime urbem attereret, et diutissime pugnam urbanis inferret, a quibusdam regiis castrum sancte Radegundis urbi contiguum, clandestina irreptione captum atque succensum est. Comperto uero principem non adesse, tandem post duorum mensium dies, uictus indigentia exercitu fatigato, ab obsidione disceditur.

4. Wilelmus uero Aruernie fines perlustrans que est Aquitanie pars, ab oppidis milites educebat, ad pugnam exercitum colligens. Collectoque in regem fertur. Quo rex comperto, duce fauente exercitum in hostem reducit. Signisque infestis congreditur. Acerrime dimicatum est, nonnullis utrimque fusis. Sed regio equitatu [392 1Kb] preualente, Aquitanos fuga  exagitat. Regie uero acies promtissime insecuntur. In qua fuga nonnulli Aquitanorum interfecti, plurimi autem capti fuerunt. Wilelmus uero deuia secutus, cum duobus uix per abrupta profugit.

5. Rex ergo prospero belli successu insignis, acies [393 1Kb] iterum Pictauis inferri iubet [394 1Kb] . Arbitrabatur etenim, urbem tunc facillime capi posse, cum exercitus recentis belli animositate adhuc ferueat, et urbani multo detineantur metu, ob principis sui fugam, eiusque militum infelicem euentum. Dux itaque regis magnanimitatem multo fauore excipiens, exercitum licet fatigatum, et tamen sua benignitate captum, urbi reducit. Urbani uero belli casu exanimes, uitam deposcunt, et pro urbis illesione [395 1Kb]  supplicant. Cum autem exercitus urbem ui uellet irrumpere, et spolia asportare, dux habita apud eos dissuasione, intactam rege iubente reliquit. Rex autem ab urbanis obsides quot uult capit. Sicque duce interueniente, urbs ab exercitu [396 1Kb] liberata est, et sub pace sequestra obsidio soluitur. Prosperaque rerum fortuna, rex cum duce et exercitu Laudunum  repetit. Dux uero Parisii receptus, in egritudinem decidit, qua nimium affectus, uite finem accepit . Sepultusque est in basilica sancti Dionisii martiris.

6. Interea Ottone rege Bulizlao Sarmatarum regi bellum inferente, Ragenerus quidam quem Otto rex ob custodiam in Belgica dimiserat, multa que illicita erant presumebat. Inter que edes regias et predia regalia Gerberge regine que in Belgica erant, tirannica temeritate [397 1Kb] peruadit. Regina uero apud suos de repetendis prediis et edibus regiis priuatim consultare non distulit.

7. Inter quos cum pater meus huius rei dispositioni uideretur idoneus, ab eo id summopere ordinandum petebatur. Quod etiam ipse disponendum  suscipiens: »Sinite, inquit, per dies aliquot me istud explorare. Et si quidem nostris uiribus id par fuerit, procul dubio per hoc temporis interuallum contemplabimur. Ad alia interim uos ipsos conferte. Illud tantum a uobis [398 1Kb] expediatur, ut si a Deo nobis rei gerende oportunitas conferatur, apud uos nulla mora attemptandi opus habeatur.« Sic quoque a sese soluti sunt.

8. Pater meus itaque ad oppidum predicti Rageneri quod dicitur Mons [399 1Kb] castratiloci  , ubi etiam uxor eius cum duobus filiis paruis morabatur, quosdam suorum quos ipse in militaribus instruxerat dirigit, qui loci habitudinem militumque numerum, rerum etiam fortunam ac famulorum exitum, uigilumque diligentiam, cautissime considerent.  Procedunt itaque duo tantum in habitu paupertino, ac usque ad oppidi portam deueniunt. Exstruebantur tunc muri per loca potioribus edificiis. Unde et lapidum cementique portitores, sepe per portam egrediebantur, regrediebanturque presente eorum qui operi presidebat [400 1Kb] . Adsunt exploratores, et ad comportandum lapides offerunt sese. Deputantur operi. Daturque eis clitellaria sporta. Comportant itaque cementum ac lapides, ac nummos [401 1Kb] singulos, singuli in dies accipiunt. Ante dominam etiam cum latomis et cementariis bis cibati sunt, curiose omnia contemplantes. Domine etiam cubiculum, eiusque natorum diuerticulum, sed et famulorum egressum et regressum, actionumque tempestatem,  ubi etiam oppidum insidiis magis pateat, multa consideratione pernotant. Et diebus quatuor consumtis, dies imminebat [402 1Kb] dominica. Sicque accepta laboris mercede [403 1Kb] , ab opere soluti sunt. Redeunt igitur omnibus exploratis, ac patri meo talia referunt.

9. Ille in multa spe omnia ponens, regina conscia,  cum duabus cohortibus oppidum adit, ac ducentibus iis quos premiserat, per locum competentem nocturnus ingreditur. Portas et exitus omnes peruadit, ac custodes, ne quis effugiat, deputat. Ipse ad cubiculum domine, feruentissimus tendit. Eumque ingressus, matrem cum duobus natis comprehendit. Alii uero ornamentis asportandis insistebant. Comprehendit et milites, oppidumque succendit. Quo combusto, cum domina et natis, militibusque comprehensis, ad reginam Gerbergam reuersus est.

10. Quod Ragenerus comperiens, tanta necessitate ductus, Brunonem fratrem regine postulat, ut mature colloquium quo iubeat regina constituatur, ubi ipse uxorem et natos recipiat, et regina edes  et predia resumat. Quod etiam statuto tempore factum est. Nam habitis utrimque rationibus, regina a tiranno predia recepit, et ipse uxorem et natos, militesque reduxit [404 1Kb] .

11.  His ita gestis, Rotbertus Trecarum princeps, Heriberti tiranni filius, Hugonis uero abdicati frater, Lothario regi iniuriam hac arte molitus est. Castrum regium quod Diuion dicitur, secus Oscaram torrentem conditum, multa cupiditate sitiebat, eo quod per eum si id habere posset, optimam Burgundie partem ad suum ius transire posse arbitrabatur. Illum itaque qui castro preesse uidebatur, de transfugio ad sese per legatos alloquitur, plurima spondens, et maiora sub iureiurando pollicens. Apud regem quoque multam rerum inopiam asserens,  apud sese uero sufficientes opes, oppida nonnulla, aliaque desiderabilium insignia uehementissime protestans. Tunc iuuenis rerum cupidine captus, pro transfugio mercedem querit. At illi mercedis nomen edicunt. Ille uero ex promissis iusiurandum postulat, capitque. Et tempore congruo, tirannum cum multa militum manu, intra oppidum excipit, ac sese ei commitens, fidem pro militia accommodat. Peruaso autem oppido, regii milites contumeliose pelluntur. Deputantur uero ibi milites tiranni.

12.  Perlata sunt hec ad regem. Rex uero Brunoni auunculo legatos dirigit, copias ab eo postulans. Nec moratur Bruno, et cum duobus milibus armatorum ex Belgica, terram tiranni occupat, urbemque  Trecasinam obsidione circumdat. Rex uero cum matre, erepto castro exercitum inducit. Cum ergo duplici exercitu tirannus urgeretur, cedit, et ab rege indulgentiam petit. Coactusque obsides et sacramenta dat; et insuper oppidi proditorem uictus tradit. Qui mox prolata ab rege sententia, ante oppidi portam, coram patre decollatur.

13.  Rex uero oppido potitus, cum matre  Laudunum redit. Huc ex diuersis regionibus ad regem principes confluunt. Adsunt quoque ducis defuncti filii duo, Hugo et Otto, qui etiam regi fidelem militiam per iusiurandum coram omnibus spondent. Quorum benignitati rex non imparem liberalitatem demonstrans, Hugonem pro patre ducem facit, et insuper terram Pictauorum eius principatui adiicit; Ottonem uero Burgundia donat.

14. In qua rerum distributione cum domnus ac reuerendus Artoldus metropolitanus admodum in die laborasset, et pre solis [405 1Kb] feruore toto corpore sudasset, cum uestem abiiceret, per poros calore apertos, frigus autumnale [406 1Kb] irrepsit. Natoque ex interno frigdore epatis morbo, nimiis doloribus confectus, pridie Kalend. Octobr. a suo presulatu  annis [407 1Kb] 20 diem uite clausit extremum.

15.  Cuius peractis exsequiis, Hugo nuperrime dux Francorum ab rege factus, regem suppliciter adit, petitque pontificalem dignitatem ei  restitui, eo quod ipse ante Artoldum ipsam adeptus fuerit, et non suo facinore sed Rodulfi regis inuidia, Artoldum ei superductum memorat. Persistebat itaque ut redderetur. Et statim decreto [408 1Kb] regio, sinodus episcoporum post dies 40 habenda indicitur.

16. Colligitur ergo consummatis diebus in pago Meldensi secus fluuium Matronam, in uico qui uocatur . . . , ex Remensi ac Senonensi prouinciis, sinodus 13 episcoporum preside Senonense pontifice. Inter quos etiam fautores aliqui pro parte Hugonis uidebantur, et maxime illi qui duci consuescebant,  utpote Aurelianensis, et Parisiacus, Silletensis, quoque. Atque hi publice consultabant. Renitentibus autem Roricone Laudunensi, et Gubuino [409 1Kb] Catalaunico episcopis, et uehementissime asserentibus, quod a multitudine episcoporum excommunicatus, a minore eorum numero absolui non posset, relinquitur ratio differenda, usque ad interrogationem pape Romani.

17. Nec multo post, et legatio dirigitur in Gallias a domno Iohanne papa, qui iam succedebat Octouiano [410 1Kb] , domni Agapiti successori; asserens predictum Hugonem abdicatum, tam sinodo Romana, quam Papie nuperrime habita, ab episcopis Italie anathematizatum, nisi ab iis que illicite repetebat quiesceret. Qua legatione omnibus intimata, querimonie  ratio pessumdata est. Hugo itaque a fratre suo Rotberto receptus, nimia anxietate intra dies paucissimos Meldi defunctus est.

18. Bruno itaque metropolitanus et dux, cuidam ex collegio canonicorum Mettensium nomine Odelrico apud regem presulatum querebat. Quod cum obtinuisset, coram adesse facit. Qui uir memorabilis, cum esset diuitiis et nobilitate, litterarumque  scientia adeo clarus, an rege largiente episcopatum suscipere audeat sciscitatur. Etenim tunc expetebatur a quodam illustri, cui a duce auxilium ferebatur. At ille utpote uir magnanimus, si rex largiatur, sese contra omnes et suscepturum et defensurum respondit. Quod etiam multam sibi ducis inuidiam comparauit.

19. Ordinatur itaque in basilica sancti Remigii ab episcopis Remensis metropolis diocesaneis, Widone scilicet Suessonico, Roricone Laudunensi, Gibuino Catalaunico, Hadulfo Nouiomensi [411 1Kb] , atque Wicfrido uirdunensi . Factusque presul, mox tirannos qui sue ecclesie res peruaserant, ut ad satisfaciendum redeant, iure ecclesiastico aduocat. Atque inde per tres dierum quadragenas concessit esse consulendum.

 20.  Euoluto uero tempore, Tetbaldum Turonicum cum aliis rerum ecclesiasticarum peruasoribus anathemate damnat. Post non multos autem dies penitentia ducti, ad presulem satisfacturi redeunt, atque res peruasas legaliter reddunt . Recipit itaque domnus presul ab Heriberto quidem Sparnacum uicum populosum ac opulentum, ab Tetbaldo uero castrum Codiciacum, eosque a uinculo anathematis absoluit. Et Tetbaldi quidem filio, qui sese sibi commiserat, militaturum, castrum sub conditione seruande fidelitatis concedit.

21. Quo etiam tempore Arnulfus Morinorum princeps, hac uita decessit. Cuius terram Lotharius, rex ingressus, filio defuncti liberaliter reddit, eumque  cum militibus iure sacramentorum sibi annectit [412 1Kb]  .

22.  Huic quoque regalis nobilitatis  uir Adalbero, ex Mettensium similiter collegio, strenue ac feliciter successit. Qui quanto suis profuerit, et quanta ab emulis plus iusto passus sit, opere sequenti declarabitur. Hic in initio post sui promotionem, structuris ecclesie sue plurimum studuit. Fornices enim qui ab ecclesie introitu per quartam pene totius basilice [413 1Kb] partem, eminenti structura distendebantur [414 1Kb] , penitus diruit. Unde et ampliore receptaculo, et digniore scemate, tota ecclesia decorata est. Corpus quoque sancti Kalisti pape et martiris, debito honore in ipso ecclesie ingressu, loco scilicet editiore [415 1Kb] collocauit; ibique altare dedicans, oratorium  fundendis Deo precibus commodissimum aptauit. Altare precipuum crucibus aureis insigniens, cancellis utrimque radientibus obuelauit.

23. Preter hec etiam altare gestatorium non uiliori [416 1Kb] opere effinxit. Super quod sacerdote apud Deum agente, aderant quatuor euangelistarum expresse  auro et argento imagines, singule in singulis angulis stantes. Quarum uniuscuiusque ale extense, duo latera altaris ad medium obuelabant. Facies uero agno immaculato conuersas intendebant. In quo etiam ferculum Salomonis imitari uidebatur. Fecit quoque candelabrum septifidum; in quo cum septem ab uno surgerent, illud significare uidebatur, quod ab uno Spiritu septem gratiarum dona diuidantur. Nec minus et arcam opere eleganti [417 1Kb] decorauit; in qua uirgam et manna id est sanctorum reliquias operuit. Coronas quoque non minima inpensa fabrefactas in ecclesie decus suspendit. Quam fenestris diuersas continentibus historias dilucidatam, campanis mugientibus acsi tonantem dedit.

24. Canonicos etiam qui in propriis hospiciis degentes,  tantum sua curabant, iure communicatis uiuere instruxit. Unde et claustrum monasterio addidit, in quo die morantes, cohabitarent, necnon et dormitorium, ubi noctu in silentio quiescerent, refectorium quoque, ubi de communi considentes reficerentur. Legesque ascripsit, ut orationis tempore in ecclesia nichil nisi signo peterent, preter quod necessitatis afferret inpulsio. Cibum una taciturni caperent; post prandium, in gratiarum actione laudes Deo decantarent. Completorio uero expleto, silentium usque laudes matutinas nullatenus uiolarent. Iam horoscopo pulsante excitati, ad laudes persoluendas sese preuenire contenderent. Ante horam diei primam, libertas egrediendi a claustro, nemini concessa erat, preter hos qui curis eorum insistebant.  Et ne quis per ignorantiam quicquam faciendum relinqueret, sancti Augustini instituta, Patrumque decreta cotidie eis recitanda indixit.

25. Monachorum quoque mores, quanta dilectione et industria correxit, atque a seculi habitu distinxit, sat dicere non est. Non solum enim religionis dignitate eos insignes apparere studuit, uerum etiam bonis exterioribus augmentatos nullo modo minui prudens adegit. Quos cum multo coleret amore, precipua tamen beati Remigii Francorum patroni monachos caritate extollebat; unde et eorum res stabiliri in posterum cupiens, Romam concessit . Et utpote uir nobilis et strenuus, et fama celibis uite omnibus clarus, a beate memorie Iohanne papa, cum multa reuerentia exceptus est. A quo etiam post mutua  colloquia iussus, in die natalitia Domini duodecim precedentibus episcopis missarum sollempnia celebrauit. In tanta eius gratia habitus, ut ab eo rogaretur petere, si quid optaret.

26. Quod metropolitanus [418 1Kb] Adalbero de [418 1Kb] rebus [418 1Kb] sancti Remigii a papa [418 1Kb] Iohanne priuilegium [418 1Kb]  fieri petiit [418* 1Kb] ---Tunc uir memorabilis sic exorsus: »Quoniam, inquit, pater sanctissime multa caritate filium complexus ad te amplius attraxisti, quod tibi onerosum sit petendum non arbitror. Noui enim, quod diligens pater, interdum filio grauari gaudeat. Sed illud petere me proposui, quod et tanto patri onerosum non fiat, et petenti satis commodi comparet. Est mihi in Galliis monachorum cenobium, non longe ab urbe Remorum situm. Ubi etiam beati Remigii Francorum patroni corpus sanctissimum decentissime quiescit, cui etiam honor exhibetur [419 1Kb] debitus. Cuius res in posterum stabiliri firmiter querens, uestre auctoritatis priuilegio confirmari inpresentiarum deposco, terras uidelicet cultas atque incultas, siluas et pascua, uineas ac pemeria [420 1Kb] , torrentes et stagna; castri quoque illorum munitatem,  uillarumque liberalem intra et extra potestatem, tandem etiam res omnes mobiles atque inmobiles uestri apostolatus dignitas solidet atque confirmet. Abbatiam quoque sancti Timothei martiris que nostri iuris esse uidetur, sub uestri presentia, horumque episcoporum testimonio eis concedo, ut inde pauperibus administretur, et memoria nostri seruis Dei in cenobio habeatur. Hec igitur superioribus addita in ius predicti sancti transeat, atque illius propria, uestra similiter auctoritate confirmetur.«

27. Ad hec domnus papa: »Res, inquit, domni ac patroni nostri [421 1Kb] Remigii, nostri apostolatus sententia stabiliri tutasque in perpetuum fieri, quin etiam de tuo quicquid placet addi, libentissime concedo.  Scripto etiam id roborari non solum mea, set et horum qui adsunt episcoporum auctoritate constituo.« Moxque scriptum iri iussit, coramque scriptum legi precepit.

28. Cuius textus huiusmodi est: Iohannes seruus seruorum Dei [422 1Kb] . . . . . . . . . . . .

29. Quod in auribus omnium qui aderant perlectum, sigilli sui nota insigniuit, atque episcopis roborandum porrexit. Quibus gestis, metropolitanus domni pape atque episcoporum licentia digressus, Galliis sese recepit, directoque itinere sancti predicti sepulchrum deuotus petiit, eique in collegio monachorum priuilegium scriptum legauit. Monachi datum excipientes, archiuo seruandum mandant, gratiasque pro tanta liberalitate decenter impertiunt.

 30. Quod Adalbero priuilegium [423 1Kb] in sinodo [423 1Kb] ab episcopis [423 1Kb] confirmari [423 1Kb] fecit [423 1Kb] .---His ita habitis, post sex mensium tempus ad montem sancte Marie  , qui locus est Remorum diocesaneus, ab eodem metropolitano sinodus episcoporum habita est.  Quibus considentibus, post quedam sinodo utilia, atque sancte ecclesie commoda, metropolitanus coram sic concionatus ait: »Quoniam patres reuerendi gratia sancti Spiritus hic collecti sumus, et que de statu sancte ecclesie uisa sunt utilia ordinauimus, restat adhuc res mihi adeo placens, et nonnullis nostre ecclesie filiis nunc et in posterum profutura; quam etiam uestre dignitati indicandam arbitror, atque roborandam. Ante septem mensium dies, ut uobis quoque notissimum est, in Italiam concessi, Romamque deueni, ac domni et apostolici uiri Iohannis colloquio simulque et beniuolentia familiarissime usus, ab eo petere si quid optarem monitus sum. Ratusque petendum ut res [424 1Kb] domni ac patroni nostri Remigii, sue auctoritatis priuilegio contra quoslibet tirannos stabiliret, et abbatiam sancti Timothei  martiris, a me datam illis uniret, id absque refragatione obtinui. Scripsit ergo, ac coram episcopis numero duodecim recitari iussit, eisque roborandum porrexit. Quod et domni pape sigilli nota insignitum, uobis quoque roborandum attuli, ut plurimorum auctoritate subnixum, nullorum machinatione quandoque ualeat dissolui. Unde et a uobis idem roborari uolo.« Sinodus dixit: Roboretur. Prolatum igitur a metropolitano, in concilio recitatum est eisque porrectum, et ab eorum singulis manu imposita roboratum. Quod etiam a monachis qui ibi aderant exceptum, archiuo monasterii relatum est.

31. Conquestio [425 1Kb] metropolitani [425 1Kb] de monachorum [425 1Kb] religione [425 1Kb] , rituumque [425 1Kb] correctione [425 1Kb] .---Inter  hec quoque et alia utilia que ibi constituta sunt, de monachorum religione a metropolitano motu grauissimo conquestio habita est, eo quod ritus a maioribus constituti, a quibusdam deprauati et immutati uiderentur. Unde et sub episcoporum presentia ab eodem decretum est, ut diuersorum locorum abbates conuenirent, et inde utiliter consulerent. Huiusque habende rationis tempus et locus mox constituta sunt, et sic sinodus soluta est.

32. Quod abbas Rodulfus abbatum primas fuerit.---Interea tempus aduenit. Abbates quoque ex diuerso in unum collecti sunt. Quorum precipuus et primas constitutus est, uir diue memorie Rodulfus, ex cenobio sancti Remigii abbas. Quo presidente et prelature dignitatem tenente, alii circum dispositi  sunt. Metropolitanus uero, ex aduerso in cliotedro  resedit. Qui primatis aliorumque patrum hortatu concionatus, sic prelocutus est:

33. Prelocutio [426 1Kb] metropolitani [426 1Kb] in sinodo [426 1Kb] abbatum [426 1Kb] .---»Magnum est patres sanctissimi  bonos quosque conuenire, si fructum uirtutis querere elaborent. Inde enim et bonorum utilitates, et rerum honestas comparatur. Sicut econtra pernitiosum si praui confluant, ut illicita querant et expleant. Unde et uos quos in Dei nomine collectos arbitror, optima querere hortor, atque ex maliuolentia nichil moliri moneo. Amor secularis et odium, apud uos locum nullum habeant, quibus eneruatur iustitia, equitas suffocatur. uestri ordinis antiqua religio, ab antiquitatis honestate ut fama est supra modum aberrauit. Dissidetis enim inter uos, in ipsa regularis ordinis consuetudine, cum aliter alter, alter aliter uelit ac sentiat. Quapropter et sanctitati uestre hactenus multum derogatum est. Unde et utile duxi, ut uobis hic gratia Dei in unum collectis,  suadeam idem uelle, idem sentire, idem cooperari, ut eadem uoluntate, eodem sensu, eadem cooperatione, et uirtus neglecta repetatur, et prauitatis dedecus uehementissime propulsetur.«

34. Responsio [427 1Kb] primatis [427 1Kb] et in prauos [427 1Kb] indignatio [426 1Kb] .---Ad hec abbatum primas: »Quod hic, inquit, a te promulgatum est pater sanctissime, alta memoria condendum est, eo quod et corporum dignitatem, et animarum salutem affectes. Constat enim ad habitum uirtutis neminem peruenisse, nisi quem talis animus muniuit, quo et appetenda peteret, et uitanda refelleret. Unde et patet nos aliquid dedecoris contraxisse, quod ab appetendis aliquanto aberrauimus. Quod etiam multa obiurgatione reprehendendum est, cum nec ignauia nos precipitauerit,  nec inopia ad id impulerit.«

35. Item [428 1Kb] indignatio [428 1Kb] primatis [428 1Kb] in monachos [428 1Kb] .---»Que enim uis impulit, ut monachus intra claustra monasterii dominicis seruitiis mancipandus, compatrem habeat, et compater dicatur? Et o quantum nostro ordini dissentiat considerate. Si inquam compater est, ut a uerisimili probabile efferam, cum eo qui pater est ipse est pater. Si uero pater est, filium uel filiam habere dubium non est. Unde et scortator potius quam monachus dicendus est. Sed quid de commatre? Quid in hoc nomine a secularibus perpenditur, nisi turpitudinis consentanea? Hoc licet uerisimile dicens, secularibus non preiudico, sed nostro ordini illicita reprehendo. Quod quia ineptum uidetur, uestra interminatione  inhibendum est.« His uenerandus metropolitanus subiungens: »Si, inquit, placet sinodo interdicetur.« Sinodus dixit: »Interdicatur.« Metropolitani itaque auctoritate, omnium consensu inhibitum est.

36. Secunda [429 1Kb] primatis obiectio [429 1Kb] .---Rursusque primas exorsus: »Adhuc, inquit, nostro ordini inimica proferam. In quo quidam dinoscuntur, quibus mos inoleuit, ut soli a monasteriis egrediantur [430 1Kb] ,  soli foris nullo sui operis teste maneant, et quod pessimum est, absque fratrum benedictione et exeant, et sine ea redeant. Unde non dubium est, eos facilius posse falli, quos fratrum orantium benedictio non munit. Inde est quod turpitudo uite, morum prauitas, proprietatis peculium, nobis a calumniantibus intenduntur. Unde etiam necesse est, ut his calumniis subdamur, cum repulsioni testes habere non possimus. Hoc quoque uestra censura prohibeat.« Sinodus dixit: »Prohibeatur.« Et memorabilis metropolitanus: »Hoc quoque, inquit, nostra auctoritate prohibemus.«

37. Tertia [431 1Kb] primatis indignatio.---His quoque primas alia adiungens: »Quoniam, inquit, de uitiis nostri ordinis dicere cepi, nichil relinquendum  putaui, ut his amotis, religio nostra acsi enubilata reluceat. Sunt enim inquam nostri ordinis quidam, quibus cure est pillea aurita capiti manifeste imponere, pellesque peregrinas pilleo regulari preponere, pro abiecte uestis habitu, uestes lautissimas induere [432 1Kb] . Nam tunicas magni emptas, plurimum cupiunt, quas sic ab utroque latere stringunt, manicisque et giris diffluentibus diffundunt, ut artatis clunibus et protensis natibus potius meretriculis quam monachis a tergo assimilentur.«

38. De [433 1Kb] superfluo [433 1Kb] uestitum [433 1Kb] colore.---»Quid uero de colore uestium? Unde tantum decepti sunt, ut dignitatis merita coloribus comparent. Nam nisi tunica nigro colore deceat, ea indui nullo modo placet. Quod si etiam nigro albus laneficii  opere intermixtus sit, hic quoque talis uestem abiectam facit. Fuluus quoque abiicitur. Nec minus niger natiuus, non sufficit, nisi etiam corticum inficiatur sucis. Atque hec de uestibus.«

39. De [434 1Kb] calciamentorum [434 1Kb] superfluitate [434 1Kb] .---»De calciamentorum uero superfluitate quid referam? Tantum enim in his insaniunt, ut commoditatem sibi plurimam per ea auferant. Ea enim sic arta induunt, ut cippati pene impediantur. In quibus etiam rostra componunt; aures hinc inde erigunt; et ne folleant magno opere elaborant. Ut luceant quoque, famulis consciis indicunt.«

40. De [435 1Kb] linteis et operibus [435 1Kb] superfluis.---»An lintea operosa atque pellicea operimenta sileam?  Cum inquam a maioribus clementie gratia prolenis indui pellibus mediocribus concessum sit, uitium superfluitatis irrepsit. Unde et nunc peregrinis operimentis limbos bipalmos circumducunt, atque pannis Noricis ea desuper duplicant. Linteis uero pro stragulis minime uti concessum est; sed a quibusdam minus religiosis, ceteris superfluis id additum est. Quorum numerus cum ex locis diuersis  plurimus esset, a pluritate malorum bonorum paucitati id persuasum est.«

41. De [436 1Kb] femoralibus [436 1Kb] iniquis [436 1Kb] .---»Sed quid femoralia iniqua referam? Horum etenim tibiales quater sesquipede patent, atque ex staminis subtilitate etiam pudenda intuentibus non protegunt; in quorum compositione id uni non sufficit, quo duo contenti ad plenum esse ualerent. Hec coram hic relata, an prohiberi ueliis, indicate. Cetera uero nostris conciliis in priuato corrigenda sunt.« Sinodus dixit: »Et prohibeantur.«

42. Responsio metropolitani ad primatem [437 1Kb] .---Ad hec quoque metropolitanus subiunxit: »Grauitatis quidem uestre fuit pauca dicendo pluribus parcere; sed quoniam hec que reprehensimus in uestro  ordine subiacent, alia nobis, alia uero priuatis conciliis corrigenda iudicatis, idem sentio, idem laudo. Unde etiam que hic inhiberi uestra grauitas petit, nostra auctoritas interdicit. Que uobis silendo reseruastis, uestris relinquimus inmutanda iuditiis.« His quoque dictis, sinodus soluta est. Quo tempore, monachorum religio admodum floruit, cum eorum religionis peritissimus metropolitanus, huius rei hortator esset et suasor. Et ut nobilitati sue in omnibus responderet, ecclesie sue filios studiis [438 1Kb] liberalibus instruere utiliter querebat.

43. Aduentus Gerberti in Galliam [439 1Kb] .---Cui etiam cum apud sese super hoc aliqua deliberaret, ab ipsa Diuinitate directus est Gerbertus [440 1Kb] , magni ingenii ac miri eloquii uir, quo postmodum tota Gallia acsi  lucerna ardente, uibrabunda refulsit. Qui Aquitanus genere, in cenobio  sancti confessoris Geroldi a puero altus, et grammatica edoctus est. In quo utpote adolescens cum adhuc intentus moraretur, Borrellum citerioris Hispanie ducem orandi gratia ad idem cenobium contigit deuenisse. Qui a loci abbate humanissime exceptus, post sermones quotlibet [441 1Kb] , an in artibus perfecti in Hispaniis habeantur, sciscitatur. Quod cum promptissime assereret, ei mox ab abbate persuasum est, ut suorum aliquem susciperet, secumque in artibus docendum duceret. Dux itaque non abnuens, petenti liberaliter fauit, ac fratrum consensu Gerbertum assumptum duxit, atque Hattoni episcopo  instruendum commisitt Apud quem etiam in mathesi plurimum et efficaciter  studuit. Sed cum Diuinitatis Galliam iam caligantem magno lumine relucere uoluit, predictis duci et episcopo mentem dedit, ut Romam oraturi peterent. Paratisque necessariis, iter carpunt, ac adolescentem commissum secum deducunt. Inde Urbem ingressi, post preces ante sanctos apostolos effusas, beate recordationis papam  . . . . adeunt, ac  sese ei indicant, quodque uisum est de suo iocundissime impertiunt.

44. Quod Atto [442 1Kb] Rome moratus [442 1Kb] decessit [442 1Kb] .---Nec latuit papam adolescentis industria, simulque et discendi uoluntas. Et quia musica et astronomia in Italia tunc penitus ignorabantur, mox papa Ottoni regi Germanie et Italie per legatum indicauit, illuc huiusmodi aduenisse iuuenem, qui mathesim optime nosset, suosque strenue docere ualeret. Mox etiam ab rege pape suggestum est, ut iuuenem retineret, nullumque regrediendi aditum ei ullo modo preberet. Sed et duci atque episcopo qui ab Hispaniis conuenerant, a papa modestissime indicitur, regem uelle sibi iuuenem ad tempus retinere, ac non multo post eum sese cum honore remissurum; insuper  etiam gratias inde recompensaturum. Itaque duci ac episcopo id persuasum est, ut hoc pacto iuuene dimisso, ipsi in Hispanias iter retorquerent. Iuuenis igitur apud papam relictus, ab eo regi oblatus est. Qui de arte sua [443 1Kb] interrogatus, in mathesi se satis posse, logice uero scientiam se addiscere uelle respondit. Ad quam quia peruenire moliebatur, non adeo in docendo ibi moratus est.

45. Quod ab [444 1Kb] Ottone rege logico commissus [444 1Kb] sit.---Quo tempore G. Remensium archidiaconus in logica clarissimus habebatur. Qui etiam a Lothario Francorum rege eadem tempestate Ottoni regi Italie legatus directus est. Cuius aduentu iuuenis exhilaratus, regem adiit, atque ut G . . . . . o committeretur optinuit. E G . . . . . o per aliquot tempora hesit, Remosque  ab eo deductus est. A quo etiam logice scientiam accipiens, in breui admodum profecit, G . . . . . s uero cum mathesi operam daret, artis difficultate uictus, a musica reiectus est. Gerbertus interea studiorum nobilitate predicto metropolitano commendatus, eius gratiam pre omnibus premeruit. Unde et ab eo rogatus, discipulorum turmas artibus instruendas ei adhibuit.

46. Quem ordinem [445 1Kb] librorum [445 1Kb] in docendo [445 1Kb] seruauit [445 1Kb] .---Dialecticam ergo ordine librorum percurrens, dilucidis sententiarum uerbis enodauit. Inprimis enim Porphyrii ysagogas id est introductiones secundum uictorini rhethoris translationem, inde etiam easdem secundum Manlium explanauit. Cathegoriarum, id est predicamentorum librum  Aristotelis [446 1Kb] consequenter enucleans. Periermenias uero, id est de interpretatione librum, cuius laboris sit, aptissime monstrauit. Inde etiam topica, id est argumentorum sedes, a Tullio de Greco in Latinum translata, et a Manlio consule sex commentariorum libris dilucidata, suis auditoribus intimauit.

47. Quid prouehendis [447 1Kb] rhethoricis [447 1Kb] prouiderit [447* 1Kb] .---Necnon  et quatuor de topicis differentiis libros, de sillogismis cathegoricis duos, de ypotheticis tres, diffinitionumque librum unum, diuisionum eque unum, utiliter legit et expressit. Post quorum laborem, cum ad rhethoricam suos prouehere uellet, id sibi suspectum erat, quod sine locutionum modis, qui in petis discendi sunt, ad oratoriam artem ante perueniri non queat. Petas igitur adhibuit, quibus assuescendos arbitrabatur. Legit itaque ac docuit Maronem et Statium Terentiumque petas, Iuuenalem quoque ac Persium Horatiumque satiricos, Lucanum etiam historiographum. Quibus assuefactos, locutionumque modis compositos, ad rhethoricam transduxit.

48. Cur eis [448 1Kb] sophistam [448 1Kb] adhibuerit [448 1Kb] .---Qua  instructis sophistam adhibuit; apud quem in controuersiis exercerentur, ac sic ex arte agerent, ut preter artem agere uiderentur, quod oratoris maximum uidetur. Sed hec de logica. In mathesi uero quantus sudor expensus sit, non incongruum dicere uidetur. Arithmeticam enim que est matheseos prima, inprimis dispositis accommodauit.

49. Qui labor [449 1Kb] et in mathematicis [449 1Kb] impensus sit [449 1Kb] .---Inde etiam musicam, multo ante Galliis ignotam, notissimam effecit. Cuius genera in monocordo disponens, eorum consonantias siue simphonias in tonis ac semitoniis, ditonis quoque ac diesibus distinguens, tonosque in sonis rationabiliter distribuens, in plenissimam notitiam redegit.

50. Spere [450 1Kb] solide [450 1Kb] compositio [450 1Kb] .---Ratio  uero astronomie quanto sudore collecta sit, dicere inutile non est, ut et tanti uiri sagacitas aduertatur, et artis efficacia lector commodissime capiatur. Que cum pene intellectibilis sit, tamen non sine admiratione quibusdam instrumentis ad cognitionem adduxit. Inprimis enim mundi speram ex solido ac rotundo ligno argumentatus, minoris similitudine, maiorem expressit. Quam cum duobus polis in orizonte obliquaret, signa septemtrionalia polo erectiori dedit, australia uero deiectiori adhibuit. Cuius positionem eo circulo rexit, qui a Grecis orizon, a Latinis limitans siue determinans appellatur, eo quod in eo signa que uidentur ab his que non uidentur distinguat ac limitet. Qua in orizonte sic collocata, ut et ortum et occasum signorum utiliter ac probabiliter  demonstraret, rerum naturas dispositis insinuauit, instituitque in signorum comprehensione. Nam tempore nocturno ardentibus stellis operam dabat; agebatque ut eas in mundi regionibus diuersis obliquatas, tam in ortu quam in occasu notarent.

51. Intellectilium [451 1Kb] circulorum comprehensio [451 1Kb] .---Circuli quoque qui a Grecis paralleli, a Latinis equistantes dicuntur, quos etiam incorporales esse dubium non est, hac ab eo arte comprehensi noscuntur.  Effecit semicirculum recta diametro diuisum. Sed hanc diametrum fistulam constituit, in cuius cacuminibus duos polos boreum et austronothum notandos esse instituit. Semicirculum uero a polo ad polum 30 partibus diuisit. Quarum sex a polo distinctis, fistulam adhibuit, per quam circularis linea arctici signaretur. Post quas etiam quinque diductis, fistulam quoque adiecit, que estiualem circulationem indicaret. Abinde quoque quatuor diuisis, fistulam identidem addidit, unde equinoctialis rotunditas commendaretur. Reliquum uero spatium usque ad notium polum, eisdem dimensionibus distinxit. Cuius instrumenti ratio in tantum ualuit, ut ad polum sua diametro directa, ac semicirculi productione superius uersa, circulos uisibus inexpertos,  scientie daret, atque alta memoria reconderet [452 1Kb] .

52. Spere compositio planetis cognoscendis [453 1Kb] aptissima [453 1Kb] .---Errantiumque siderum circuli cum intra mundum ferantur, et contra contendant, quo tamen artificio uiderentur scrutanti non defuit. Inprimis enim speram circularem effecit; hoc est ex solis circulis constantem. In qua circulos duos qui a Grecis coluri, a Latinis incidentes dicuntur, eo quod in sese incidant complicauit; in quorum extremitatibus polos fixit. Alios uero quinque circulos, qui paralleli [454 1Kb] dicuntur, coluris transposuit, ita ut a polo ad polum 30 partes, spere medietatem diuiderent; idque non uulgo neque confuse. Nam de 30 dimidie spere partibus a polo ad primum circulum, sex constituit;  a primo ad secundum quinque; a secundo ad tertium, quatuor; a tertio ad quartum, itidem quatuor; a quarto ad quintum, quinque; a quinto usque ad polum, sex. Per hos quoque circulos eum circulum obliquauit, qui a Grecis loxos, uel ze, a Latinis obliquus uel uitalis dicitur, eo quod animalium figuras in stellis contineat. Intra hunc obliquum, errantium circulos miro artificio suspendit. Quorum absidas, et altitudines a sese etiam distantias, efficacissime suis demonstrauit. Quod quemadmodum fuerit, ob prolixitatem hic ponere commodum non est, ne nimis a proposito discedere uideamur.

53. Alie [455 1Kb] spere compositio [455 1Kb] signis cognoscendis [455 1Kb] idonea.---Fecit preter hec speram alteram  circularem, intra quam circulos quidem non collocauit, sed desuper ferreis atque ereis filis signorum figuras complicauit. Axisque loco, fistulam traiecit, per quam polus celestis notaretur, ut eo perspecto, machina celo aptaretur. Unde et factum est, ut singulorum signorum stelle, singulis huius spere signis clauderentur. Illud quoque in hac diuinum fuit, quod cum aliquis artem ignoraret, si unum ei signum demonstratum foret, absque magistro cetera per  speram cognosceret. Inde etiam suos liberaliter instruxit. Atque hec actenus de astronomia.

54. Confectio [456 1Kb] abaci [456 1Kb] .---In geometria uero [457 1Kb] non minor in docendo labor expensus est. Cuius introductioni, abacum id est tabulam dimensionibus aptam opere scutarii effecit. Cuius longitudini, in 27 partibus diducte, nouem numero notas omnem numerum significantes disposuit. Ad quarum etiam similitudinem, mille corneos effecit caracteres, qui per 27 abaci partes mutuati, cuiusque numeri multiplicationem siue diuisionem designarent; tanto compendio numerorum multitudinem diuidentes uel multiplicantes, ut pre nimia numerositate potius intelligi quam uerbis ualerent ostendi. Quorum scientiam qui ad plenum scire desiderat, legat eius librum  quem scribit ad C. grammaticum  ; ibi enim hec satis habundanterque tractata inueniet.

55.  Fama Gerberti per Gallias et Italiam diffusa.---Feruebat studiis, numerusque discipulorum in dies accrescebat. Nomen etiam tanti doctoris ferebatur non solum per Gallias, sed etiam per Germanie populos dilatabatur. Transiitque per Alpes, ac diffunditur in Italiam, usque Thirrenum, et Adriaticum. Quo tempore, Otricus in Saxonia insignis habebatur. Hic cum philosophi famam audisset, aduerteretque quod in omni disputatione, rata rerum diuisione uteretur, agebat apud suos, ut alique rerum diuisarum figure, ab scolis philosophi sibi deferrentur, et maxime philosophie, eo quod in rata eius diuisione, perpendere ipse facilius posset,  an recte is saperet, qui philosophari uidebatur, utpote in eo quod diuinarum et humanarum scientiam profitetur. Directus itaque est Remos, Saxo quidam, qui ad hec uidebatur idoneus. Is cum scolis interesset, et caute generum diuisiones a Gerberto dispositas colligeret, in ea tamen maxime diuisione, que philosophiam ad plenum diuidit, plurimum ordine abusus est.

56. Figura Gerberti philosophica per maliuolos deprauata, ab Otrico reprehenditur.---Etenim cum mathematice phisica par atque ceua a Gerberto posita fuisset, ab hoc mathematice eadem phisica ut generi species subdita est; incertumque utrum industria an errore id factum sit. Sicque cum multiplici diuersarum rerum distributione, Otrico figura  delata est. Quam ipse diligentissime reuoluens, Gerbertum male diuisisse apud suos calumniabatur, eo quod duarum equalium specierum, alteri alteram substitutam ut generi speciem figura mentiebatur. Ac per hoc nichil eum philosophie percepisse audacter astruebat. Illudque eum penitus ignorare dicebat,  in quo diuina et humana consistunt, sine quibus etiam nulli sit philosophandum. Tulit itaque ad palatium figuram eandem, et coram Ottone augusto iis qui sapientiores uidebantur eam explicauit. Augustus uero cum et ipse talium studiosissimus haberetur, an Gerbertus errauerit admirabatur. uiderat etenim illum, et non semel disputantem audierat. Unde et ab eo predicte figure solutionem fieri nimium optabat. Nec defuit rei occasio.

57.  Nam uenerandus Remorum metropolitanus Adalbero, post eundem annum Romam cum Gerberto petebat, ac Ticini  augustum cum Otrico repperit. A quo etiam magnifice exceptus est, ductusque per Padum classe Rauennam. Et tempore oportuno, imperatoris iussu, omnes sapientes qui  conuenerant, intra palatium collecti sunt. Affuit predictus reuerendus metropolitanus; affuit et Adso abbas Deruensis, qui cum ipso metropolitano aduenerat; sed et Otricus presens erat, qui anno superiore Gerberti reprehensorem sese monstrauerat. Numerus quoque scolasticorum non paruus confluxerat, qui [458 1Kb] imminentem disputationis litem summopere prestolabantur. Herebant etenim, an Otrico [459 1Kb] , quispiam resistere auderet. Necnon et augustus huiusmodi certamen habendum callide pertractabat. Nitebatur autem Gerbertum incautum Otrico opponere, ut si incautus appeteretur, maiorem controuersandi animum in contrarium moueret. Otricum uero, multa proponere, nichilue soluere hortabatur. Atque his omnibus ex ordine [460 1Kb] considentibus, augustus  eorum medius, sic e sublimi cepit:

58. Allocutio augusti Ottonis in conuentu sapientium pro emendatione figure.---»Humanam, inquiens, ut arbitror scientiam, crebra meditatio uel exercitatio reddit meliorem, quotiens rerum materia competenter ordinata, sermonibus exquisitis, per quoslibet sapientes effertur. Nam cum per otium sepissime torpemus, si aliquorum pulsemur questionibus, ad utillimam mox meditationem incitamur. Hinc scientia rerum a doctissimis elicita est. Hinc est quod ab eis prolata, libris tradita sunt, nobisque ad boni exercicii gloriam, derelicta. Afficiamur igitur et nos aliquibus obiectis, quibus et animus excellentior ad intelligentie certiora ducatur. Et eia inquam, iam nunc reuoluamus, figuram illam de  philosophie partibus, que nobis anno superiore monstrata est. Omnes diligentissime eam aduertant; dicantque singuli quid in ea, aut contra eam sentiant. Si nullius extrinsecus indiget, uestra omnium roboretur approbatione. Si uero corrigenda uidebitur, sapientium sententiis, aut improbetur,  aut ad normam redigatur. Coramque deferatur iam nunc uidenda.« Tunc Otricus eam in aperto proferens, a Gerberto sic ordinatam, et a suis auditoribus exceptam scriptamque respondit; et sic domno augusto legendam porrexit. Que perlecta, ad Gerbertum delata est. Qui diligenter eam percurrens, in parte approbat, et in parte uituperat, simulque non sic eam sese ordinasse asseruit.

59. Diuisio theoretice [461 1Kb] philosophie in species.---Rogatus autem ab augusto corrigere, ait: »Quoniam, o magne cesar auguste, te his omnibus potiorem uideo, tuis ut par est iussis parebo. Nec mouebit me maliuolorum liuor, quorum instinctu id factum est, ut rectissima philosophie diuisio probabiliter  dilucideque a me nuper ordinata, unius speciei suppositione uitiata sit [462 1Kb] . Dico itaque mathematicam, phisicam, et theologicam, equeuas eidem generi subesse. Earum autem genus, eis equaliter participare. Nec fieri posse, unam eandemque speciem, una eademque ratione, eidem speciei et parem esse, et ut inferiorem acsi generi speciem subiacere. Et ego quidem de his ita sentio. Ceterum si quis contra hec contendat, rationem inde affectet, faciatque nos intelligere, quod fortassis nature ipsius ratio, nemini adhuc contulisse uidetur.«

60. Philosophie diuisio.---Ad hec Otricus, innuente augusto, sic ait: »Quoniam philosophie partes aliquot breuiter attigisti, ad plenum oportet  ut et diuidas, et diuisionem enodes. Sicque fieri poterit, ut ex probabili diuisione, uitiose figure suspicio a te remoueatur.« Tunc quoque Gerbertus: »Cum hoc inquit magni constet, ut pote diuinarum et humanarum rerum comprehensio ueritatis, tamen ut nec nos ignauie arguamur, et auditorum aliqui proficere possint, secundum uitruuii atque Betii diuisionem dicere non pigebit. Est enim philosophia genus; cuius species sunt, practice, et theoretice; practices uero species dico, dispensatiuam, distributiuam, ciuilem. Sub theoretice uero non incongrue intelliguntur phisica naturalis, mathematica intelligibilis, ac theologia intellectibilis. Rursusque mathematicam sub phisica non preter rationem collocamus.«

 61. Reprehensio diuisionis ab Otrico inutilis, ac Gerberti responsio.---Nisusque quod reliquum erat prosequi, Otricus subintulit: »Miror inquiens uehementissime, quod phisice mathematicam sic de propinquo subdidisti, cum inter utramque subalternum genus intelligi possit phisiologia. uitiosum etenim ualde uidetur, si nimis longe petita pars, ad generis conferatur diuisionem.« Ad hec Gerbertus: »Inde, inquit, uehementius mirandum uidetur, quod mathematicam phisice, sue uidelicet ceue, ut speciem subdiderim. Cum enim ceue sub eodem genere  habeantur, maiore inquam admiratione dignum uidetur, si alteri altera subdatur. Sed dico phisiologiam phisice genus non esse quemadmodum proponis, nullamque earum differentiam aliam assero, nisi eam quam inter philosophiam et philologiam cognosco. Alioquin philologia philosophie genus conceditur.« Ad hec scolasticorum multitudo philosophie diuisionem interruptam indignabatur, eamque repeti apud augustum petebat. Otricus uero post paululum idem repetendum dicebat, prius tamen habita ratione de causa ipsius philosophie; intendensque in Gerbertum, que esset causa philosophie sciscitabatur.

62. Que sit causa conditi mundi.---Qui cum a Gerberto, ut apertius quid uellet ediceret, rogaretur,  utrum uidelicet causam qua inuenta est, an causam cui inuenta debetur, ille mox: »Ipsam, inquit, causam dico, propter quam inuenta uidetur.« Tunc uero Gerbertus: »Quoniam, inquit, nunc patet quid proponas, ideo inquam inuenta est, ut ex ea cognoscamus diuina et humana. Et Otricus: Cur inquit unius rei causam, tot dictionibus nominasti? cum ex una fortassis nominari potuit, et philosophorum sit breuitati studere?«

63. Quod non omnia nomina causarum singulis dictionibus efferuntur.---Gerbertus quoque: »Non omnes, inquit, cause, uno ualent nomine proferri. Etenim cum a Platone causa creati mundi non una sed tribus dictionibus, bona Dei uoluntas declarata sit, constat hanc creati mundi causam, non aliter  potuisse proferri. Nam si dixisset uoluntatem causam esse mundi, non id esset consequens; quelibet enim uoluntas, id esse uideretur, quod non procedit.« Atque hic Otricus: »Si, inquit, Dei uoluntatem causam conditi mundi dixisset, breuius quidem et sufficienter dictum foret, cum numquam nisi bona fuerit Dei uoluntas. Non enim est qui abnuat bonam esse Dei uoluntatem.« Et Gerbertus: »In hoc, inquit, penitus non contradico. Sed uide; quia constat Deum substantia solummodo bonum, quamlibet uero creaturam participatione bonam, ad eius nature qualitatem exprimendam, bona additum est, quod id eius proprium sit, non etiam cuiuslibet creature. Tandem quidquid illud sit, id sine dubio constat, non omnia causarum nomina una dictione proferri  posse. Que enim tibi umbre causa uidetur? an hec una dictione indicari ualet?«

64. Que [463 1Kb] sit [463 1Kb] causa [463 1Kb] umbre [463 1Kb] .---»Sed dico umbre causam esse corpus luci obiectum. Atque hec breuius nullo modo dici ualet. Si enim corpus umbre causam dixeris, nimis commune protulisti. Quod si corpus obiectum uolueris, id quoque tantum non procedit, quantum ab hac parte relinquitur. Sunt enim corpora nonnulla, atque etiam diuersis obiecta, que umbre causa esse non possunt. Nec abnuo multarum rerum causas, singulis dictionibus  efferri, ueluti sunt genera que specierum causas nemo ignorat, uelut est substantia, quantitas, qualitas. Alia uero non simpliciter proferuntur, ut rationale, ad mortale.«

65. Quid continentius [464 1Kb] sit rationale an [464 1Kb] mortale [464 1Kb] .---Tunc uehementius Otricus admirans ait: »An mortale rationali supponis? Quis nesciat quod rationale Deum et angelum hominemque concludat, mortale uero utpote maius et continentius omnia mortalia et per hoc infinita colligat?« Ad hec Gerbertus: »Si, inquit, secundum Porphirium atque Betium, substantie diuisionem, usque ad indiuidua idonea partitione perpenderes, rationale continentius quam mortale sine dubio haberes, idque congruis rationibus enucleari, in promptu est. Etenim  cum constet substantiam genus generalissimum, per subalterna posse diuidi, usque ad indiuidua, uidendum est an omnia subalterna singulis dictionibus proferantur. Sed liquido patet alia de singulis, alia de pluribus nomen factum habere. De singulis, ut corpus, de pluribus ut animatum sensibile. Eadem quoque ratione subalternum, quod est animal rationale, predicatur de subiecto, quod est animal rationale mortale. Nec dico, quod rationale simplex, predicetur de simplici mortali; id enim non procedit; sed rationale inquam animali coniunctum, predicatur de mortali, coniuncto animali rationali.« Cumque uerbis et sententiis nimium flueret, et adhuc alia [465 1Kb] dicere pararet [466 1Kb] , augusti nutu disputationi finis iniectus est, eo quod et diem pene  in his totum consumserant, et audientes prolixa atque continua disputatio iam fatigabat. Ab augusto itaque Gerbertus egregie donatus, cum suo metropolitano in Gallias clarus remeauit.

66. Sinodus apud sanctam Magram habita.---Eodem tempore Emma [467 1Kb] regina et Adalbero Laudunensis episcopus infames stupri criminabantur; id tamen latenter intendebatur, nullius manifesto intentionis teste. Sed quia suppresse dictum, ad omnium aures deuenerat, episcopis uisum est id esse discutiendum, ne frater et cepiscopus eorum infamie tante subderetur. A supradicto ergo metropolitano collecta est episcoporum sinodus apud sanctam Magram locum Remorum diocesaneum. Considentesque et queque utilia pertractantes, postquam  metropolitanus [468 1Kb] . . . . . . . . . . . . . . .

67. Ottonis promotio in regem [469 1Kb] per [469 1Kb] Germanos [469 1Kb] et Belgas [469 1Kb] .---Post obitum domni Ottonis Germanorum regis, eius filius Otto, a Germanis Belgisque rex creatus [470 1Kb] , rem publicam strenue  atque utiliter amministrauit; uir magni ingenii, totiusque uirtutis, liberalium litterarum scientia clarus, adeo ut in disputando ex arte et proponeret, et probabiliter concluderet. Penes quem regnum Germanie cum Galliarum aliqua parte, usque ad diem uite eius supremum, mansit, sed aliquando dubio statu. Nam inter ipsum et Lotharium Gallorum regem, quandoque [471 1Kb] et odium immane, et anceps uictoria fuit. Etenim cum ab Ottone Belgica teneretur, et a Lothario impeteretur, contra se dolos aut uires moliebantur, eo quod uterque et suum patrem eam tenuisse contenderet, et exercituum multitudine, uterque eam se defensurum non diffideret. Nam  et Ludouici patris Lotharii fuit, et eius post dono, huius Ottonis pater, Otto obtinuit.  Horum ergo discordie incentiuum principium Belgica fuit.

68. Indignatio [472 1Kb] Lotharii in Ottonem.---Igitur in Aquensi palatio Ottone commorante cum coniuge Theuphanu grauida, Lotharius illum propius accessisse acerrime motus indignabatur. Ergo Francorum ducem Hugonem, reliquosque regni primates consilium petiturus Lauduni collegit. Dux itaque processit. Reliqui etiam quibus quoque consulendum erat, ante regem consequenter admissi sunt. Quibus residentibus rex duplicem iniuriam sibi illatam esse commemorat, cum regni sui pars ab hoste usurpata fuerit, et ipse hostis ad fines suos temerarius accesserit. Nec maiori iniurie esse quod tenuerit, quam quia tenens ad fines suos accedere  non formidauerit. Se etiam id multa auiditate ulcisci uelle, si consilio suo uelint cedere. Nec posse se ab hoc animo temperari, si ad id agendum copia militum non defecerit. Gratias etiam sese quandoque redditurum, si id quod cupit equo animo adoriantur.

69. Impetus Gallorum spontaneus [473 1Kb] in Ottonem [473 1Kb] .---Mox dux et alii primates sine deliberandi consultatione sententiam regiam attollunt. Sese sponte ituros cum rege, et Ottonem aut comprehensuros, aut interfecturos, aut fugaturos pollicentur. Huius consilium negotii [474 1Kb] dissimulatum ad paucorum tunc notitiam peruenire potuit, adeo ut euntes, quorsum nescirent. Tandem collectus exercitus sic densus incedebat, ut erecta hastilia lucum potius  quam arma portenderent. Ibat ergo per cuneos simbolo  distinctos. Cum uero uada Mose transmisissent, centuriones constituti et dispositi per centurias, Ottonem non sufficientem habere exercitum diligenter contemplati sunt [475 1Kb] . Itaque accedebant,  multamque inopiam rei militaris apud hostem predicabant.

70. Que dum ad aures Ottonis referuntur, ille utpote erat audaci animo, Lotharium numquam hec aggressum respondit. Nec uero in suas partes aduentare potuisse, cum nec ei copia militum sufficeret, nec de suis satis spei haberet. At cum alii atque alii Lotharium iam adesse dicerent, et in eo perseuerarent, Otto dixisse fertur, se ad his credendum nullo modo posse allici, nisi ipse quoque uidendo per sese addisceret. Equis ergo inclamatis et adductis, Otto ad uidendum [476 1Kb] processit. Lotharium cum uiginti milibus [477 1Kb] instare aduertit. Cogitabat itaque nunc reniti, nunc quoque ad tempus recedere, et post cum exercitu copioso reuerti meditabatur.  Tandem quia Lotharius urgebat, stare non potuit. Abscessit ergo non sine lacrimis, cum uxore Teuphanu regnique principibus, relicto palatio atque regio apparatu.

71. Lotharius cum exercitu affuit, Ottonem se capturum ratus. Et certe cepisset, si in itinere sese exercitus angariis non impedisset. Nam si ante eius discessum pridie aduenisset, eum aut capere aut neci dare potuisset. Palatium igitur ab hostibus occupatur. Regie mense euertuntur. Ciborum apparatus per calones diripitur. Regia quoque insignia a penetralibus erepta, asportantur. Aeream aquilam que in uertice palatii a Karolo magno acsi uolans fixa erat, in uulturnum conuerterunt. Nam Germani eam in fauonium [478 1Kb] conuerterant, subtiliter significantes  Gallos suo equitatu quandoque posse deuinci. Lotharius frustra impetu facto, sine obside uel pace sequestra exercitum reduxit, postea se rediturum confidens.

72. Otto cui totum calamitatis pondus illatum fuerat, donis multiplicibus multisque fauoribus suos sibi assciscebat. Et utpote uincendi cupidus, si quos leserat, reuocabat aut reddito quod sustulerat, aut dato quod spoponderat. Pacatis autem omnibus atque sibi reuocatis si qui forte [479 1Kb] abscesserant, regnorum principibus in unum collectis, coram sic locutus est:

73. Oratio [480 1Kb] Ottonis ad [480 1Kb] suos.---»Non ab re, uiri clari, huc uos conuenisse uolui. uirtus uestra suggessit a uobis consilium expetere, quos et ingenium  decorat, et animi uirtus informat. Nec dubitaui me suscepturum a uobis optimi consilii rationem, cum ab animo non excesserit, quanto animo, quanta uirtute in fides hactenus perstitistis. Ante hac, uiri clarissimi, ingenti uirtute pro egregie laudis honore et gloria sategistis, cum et consilio clari, et bello inuicti enituistis. Nunc quoque eadem uirtute  nitendum est, ne laudi egregie turpis infamia succedat. Enitimini ergo pro uiribus, et si quid dedecoris contraxistis, a tanta claritudine amoueatis. Non uos latet, fuge ignominiam a Lothario nuper nos pertulisse. Quam non solum bello, sed etiam morte repellere, et uestram claritudinem decet, et tempus exposcit, facultas etiam persuadet. Si igitur magis imperare quam seruire parati estis, dum etas uiget, animusque ualet, hoc facinus ne paruipendatis. Ingenti uirtute efficite ut sitis formidini, quibus ignobiles et uulgus fuistis.« Hac sententia, id fieri omnibus persuasum est.

74. Equitatus [481 1Kb] in Galliam.---Interea Otto cum triginta milibus [482 1Kb] equitum in Gallias ire parabat. Nec moratus premissis centurionibus ibat. Galliam  Celticam exercitu impleuit. Quam partim combussit, partim depopulatus est. Sic etiam uersa uice Lotharium adurgens, eo quod militum copiam non haberet, fluuium Sequanam transire compulit, et gemebundum ad ducem ire cegit. Turbati ergo repentino hostium aduentu, rex Stampas  adiit, dux uero ad colligendum exercitum Parisii resedit. Dum hec aguntur, Otto cum exercitu properat, fiscumque regium Atiniacum diripit atque comburit; et per fines urbis Remorum transiens, sancto Remigio multum honorem exhibuit. Urbem quoque Suessorum pretergressus, et sanctum Medardum uenerans, palatium Compendiense pene diripuit. Nec minus centuriones preuii eo ignorante sancte Baltildis monasterium, apud Chelas penitus subruerunt  atque combusserunt. Quod non mediocriter dolens multa in eius restaurationem delegauit. Tandem ad fluuium Sequanam accessit, ibique exercitus tentoria fixit, Parisium in prospectu habens, totamque pene regionem per triduum depopulatus est.

75. Ibant ergo equites cum lixis palantibus ad uictum deferendum, stadiis 160 circumquaque. Et quia Sequana interfluebat, neuter exercitus ad se accedebat. Dux enim in altera fluuii parte milites colligebat; at hoc triduum non sufficiebat ad colligendorum sufficientiam militum, nec fieri potuit copia unde congrederetur [483 1Kb] .

76. Monomachia duorum.---Cum ergo uterque exercitus dubio esset statu, et de uictoria altrinsecus tota mente quereretur, Germanus quidam animo  simul et uiribus fidens, singularis ad dimicandum cum armis processit, seseque ad pontem ubi porte erant repagulis et clauis ferreis munite, congressurum solum cum solo obtulit. Hostem ut ueniret singularis sepenumero inclamauit. Et cum iam in Gallorum contemptum quedam maledicta effunderet, nec aliquis ei responderet, per custodes duci aliisque  principibus qui iam pauci aduenerant, relatum est, ad portas pontis huiusmodi esse hominem, qui sese ad dimicandum singulariter solum cum solo proponeret, illumque probris et contumeliis uerborum principes lacessire, nec illum inde recessurum esse, nisi aut singulariter congrediatur, aut portis incisis totus exercitus intromittatur. Dux cum principibus hanc contumeliam non ferens, tirones [484 1Kb] hortatur ut furentem [485 1Kb] repellant, et a tanta ignominia purgati [486 1Kb] nominis gloriam sibi affectent. Mox quam plures animo ardentes, ad resistendum sese obtulerunt. Ergo de pluribus unus electus, Iuo [487 1Kb] , congressurus procedit. Premium uiri fortis propositum est; et, ablatis repagulis, porte patefacte sunt. Procedit sibi obuiam hostis uterque. Qui obiectis clipeis,  telisque obnitentes, mente furiata pauca admodum probra sibi obiecerunt. Germanus tandem telum iaculatus, Galli clipeum graui ictu pertundit. Gladioque educto cum urgere instaret, a Gallo mox telo obliquato confixus, atque uita [488 1Kb] priuatus est. Gallus uictoria potitus, ab hoste rapta arma asportauit, atque duci obtulit. uir fortis premium petiit et accepit.

77. Ottonis a Gallia [489 1Kb] digressio [489 1Kb] suorumque [489 1Kb] fuga [489 1Kb] .---Otto Gallorum exercitum sensim colligi non ignorans, suum etiam tam longo itinere quam hostium incursu posse minui sciens, redire disponit; et datis signis castra amouerunt. Angarias quoque accelerare moliti sunt; amotisque omnibus, ibant non segniter, nec sine metu. Axone fluuii uada festinantes  alii transmiserant, alii uero ingrediebantur, cum exercitus a rege missus a tergo festinantibus affuit. Qui reperti fuere, mox gladiis hostium fusi sunt, plures quidem, at nullo nomine clari  . Otto interea cum exercitu digressus, Belgicam petiit, ibique procinctum soluit; tanto fauore et beniuolentia apud suos usus, ut sicut imminenti periculo, ita quoque et omnibus capita sese obiecturos pollicerentur.

78.  Lotharius considerans Ottonem neque  dolis falli, neque uiribus posse deuinci, sepe et multum apud se querebat, utrum potius foret stare contra hostem an reconciliari hosti. Si staret contra, cogitabat possibile esse, ducem opibus corrumpi, et in amiciciam Ottonis relabi. Si reconciliaretur hosti, id esse accelerandum, ne dux presentiret, et ne ipse quoque uellet reconciliari. Talibus in dies afficiebatur. Et exinde his duobus ducem suspectum habuit. A consultantibus tamen decretum 490 1Kb] est, Ottonem in amiciciam regis reuocandum, eo quod ipse uir uirtutis esset, et per illum non solum dux mansuesci posset, sed et aliarum gentium tiranni subiugari utiliter ualerent. Legati igitur a Lothario directi, ab Ottone liberalissime suscepti, de habenda utriusque amicicia duce ignorante elaborant:

 79. Oratio [491 1Kb] Gallorum ad [491 1Kb] Ottonem.---»Hactenus, inquiunt, discordie, inuidie, cedis amatores floruerunt, cum inter nobilissimos reges tantum locum habuerunt, quibus pro deliciis erat discordia, quia apud reges discordes se multa adquirere posse arbitrabantur. Enimuero de communi labe cogitabant, ut maioris glorie et honoris locum, apud conturbatos uindicarent. Sed proderit plurimum rei publice, si malignitas prauorum iam dudum reprimatur, et uirtus bonorum luce purius enitescat. Redeat ergo uirtus et floreat inter gloriosissimos reges, ut et uestra uirtute tantorum malorum auctores abinde conquiescant, et res publica uestra uirtute potius gubernetur, quam cupidorum inuidia dilabatur. Securius enim ambo regnabitis, cum in amicicia coniuncti  duos exercitus pro uno habebitis. Quod si ex uobis alter in ultimas suorum regnorum gentes ire disposuerit, alterum acsi fratrem, fidumque suarum rerum tutorem habebit. Placeat ergo serenissimis regibus pax et amicicia, quos coniunxit etiam sanguinis affinitas. uinciantur amicicia, quorum dissidentia rei publice labem infert, et concordia utilitatem accommodat uiresque ministrat.«

80. Responsio [492 1Kb] Ottonis ad Gallos [492 1Kb] .---Ad hec Otto: »Noui, inquit, quantam labem rei publice discordia  sepenumero intulit, cum regnorum principes contra se aliquando moliti sunt. Nec illud etiam ignoro, quanta salus per amicicie uirtutem rei publice comparata sit. Fateor hactenus me plurimum coluisse pacem et concordiam, inuidias atque discordias malignantium odio semper habuisse. Componantur ergo per uos animi dissidentium, nam huic rei uos uideo aptissimos, qui ante hac mutua lesione rei publice plurimum derogauimus. Consilii uestri rationem approbo. Dictis tandem facta consentiant.« Legati persuasione habita redeunt, ambosque reges alterutrius beniuolentium ad alterutrum referentes, in amicicia componunt. Constituitur tempus colloquendi. Locus utrique commodus deputatur. Et quia circa fluuium Mosam regna amborum conlimitabant,  in locum qui Margolius dicitur, eis sibi occurrere placuit.

81. Lotharii et [493 1Kb] Ottonis regum conciliatio [493 1Kb] .---Conuenerunt ergo. Datisque dextris, osculum sibi sine aliqua disceptatione benignissime dederunt; amiciciam altrinsecus sacramento stabilierunt. Belgice pars que in lite fuerat, in ius Ottonis transiit. Otto, regni sui pace facta, Italiam petiit, Romamque deuenit, suos reuisurus atque de regni statu quesiturus; compressurus etiam si qui forte essent tumultus, et tumultuantes in pacem reuocaturus si qui principum forte dissiderent. Lotharius uero Laudunum ueniens, apud suos queque congrua sibi pertractabat. Nec iam quicquam spei ex duce habebat, cum propter pacem dolo quesitam, non mediocriter eum suspectum haberet.   Cum iam hec omnia uulgo predicarentur, nonnulli quoque inde indignati pro duce fremerent, dux constanti animo tristitiam dissimulans omnia ferebat, et sicut moris ei erat consulto omnia deliberare, primatibus aduocatis declamaturus resedit.

82. Oratio [494 1Kb] ducis [494 1Kb] apud suos.---Quibus coram sic orsus cepit: »Non preter fructum utilis et honesti consilium a doctis expetitur. Quibus solis et decenter acceditur, et ab eis fluctuanti rei, consilii ratio aperitur. uos in consulendo arbitror idoneos [495 1Kb] , cum ab animo non discedat, quanta uirtute et ingenio uestri, sepenumero aduersariis prenituerim. Cumque uos mihi manibus et sacramento addictos, fidem quoque inuiolabilem seruaturos non dubitem, indubitanter a fidelibus consilium peto. Quod si mihi  conceditur, uos etiam participabitis. Si non suggeritur, forte non aberit dispendium cui indecores succumbatis. Ergo quia pro uita agitur, consilium utile liberaliter expromite. Non enim uos latet quanta subtilitate doli, Lotharius rex incautum me fefellerit, cum absque me Ottoni reconciliari uoluerit feceritque. Cui a mente penitus excessit, quam liberali animo quantum periculum aggressus sim, cum per me hostem nuper fugauerit, Belgicam quoque insignibus  sublatis hostilibus subarrauerit. Quid ergo spei ulterius expectem, cum dolo fidem abruperit?«

83. Declamatio [496 1Kb] qua [496 1Kb] usi sunt apud ducem [496 1Kb] sui.---Ad hec primates: »Non solum nouimus, inquiunt, quantis periculis nobiscum pro Lothario rege caput obieceris, uerum quoque quanto discrimine claritudo tua adhuc patens sit, si ut fama est duo reges contra te conspirauerint. Nam si contra alterum exercitum pro defensione moliaris, ambos contra te mox stare inuenies. Si contra ambos nisus fueris, plurima incommoda incurrere necesse est, equitatum intolerabilem, insidias multiplices, incendia, atque rapinas, et quod pessimum est nefarios infidi uulgi rumores, qui non contra aduersarios nos exercere defensionem loquetur, at in rebellione  contra regem temerarios atque periuros stare calumniabitur. Sic etiam ad quoscumque accedere posse mencietur, ut sine delicto, sine periurii sacrilegio a dominis recedant, et contra illos arroganter ceruices attollant. Huius periculi extremum et utile consilium nobis uidetur, ut cum duo contra nos coniuncti sint, alteri alterum subtrahamus. Quod si alteri alter subtrahi nequit, saltem in amiciciam nobis eorum alterum deuinciamus, ut alter nobis addictus, alteri uires non prebeat animumque ministret. Hoc quoque fieri possibile est, si Rome nunc positum Ottonem legatis premissis cautus et circumspectus adieris. Non enim sic parui est ingenii Otto, ut te potiorem Lothario armis et opibus ignoret, cum sepe et id audierit et per sese expertus sit. Unde et  facilius eius amiciciam adipisceris; proderit etiam sanguinis uestri propinquitas, cum eque ut Lotharius ei in hoc coniungaris.«

84. Que sententia prolata fauoraliter [497 1Kb] duci habita est. Legatis igitur directis dux animum huiusmodi Ottoni Rome indicauit. Otto mira beniuolentia legatos excepit; de amicicia quoque inter illos habenda se paratissimum non negauit. Quod si ipse dux ad se ueniret, ut amplius uterque amicicie uim experiretur, eum cum suis se decenter et cum honore excepturum. Legati reuersi, duci mandata retulerunt. Dux igitur quosdam magne prudentie et astutie assumens, Arnulfum uidelicet Aurelianensium episcopum, atque Burchardum necnon [498 1Kb] . . . . . . . reliquos quoque admodum necessarios uiros, Romam  progreditur. Sanctos apostolos honorat, atque sic regem petit.

85. Ottonis cum [499 1Kb] Hugone sessio.---Otto gloriam sibi parare cupiens, ex industria egit, ut omnibus a cubiculo regio emissis, eius gladius super sellam plectilem deponeretur, dux etiam solus cum solo episcopo introduceretur, ut rege latiariter loquente, episcopus latinitatis interpres, duci quicquid diceretur iudicaret. Introgressi igitur, a rege ingenti  fauore excepti sunt. Rex iniuriarum querelam deponit; et osculum dans, gratiam sui fauoraliter amico impertit. Post multa colloquia de amicicia habenda, cum rex exiret, gladiumque respiciens peteret, dux paululum a se discedens se inclinauit ut gladium tolleret, ac post regem ferret; hac enim causa super sellam relictus fuit, ut dum dux cunctis [500 1Kb] uidentibus [500 1Kb] gladium [500 1Kb] ferret, in posterum [500 1Kb] etiam portaturum [500 1Kb] indicaret [500 1Kb] . Episcopus uero duci consulens, gladium ab eius manu rapuit, et ipse deferens post regem incessit. Cuius prudentiam simul et astutiam rex admiratus, apud suos postea non sine laude sepius frequentauit. Ducem quoque in plurima amicicia susceptum, cum honore et pace pene usque ad Alpes deduci fecit.

 86. Epistola Lotharii ad Chonradum.---Lotharius rex, necnon et Emma regina insidias ubique parabant; et ut in itinere redeuntem caperent, dolos pretendebant. Igitur Conrado Alemanorum regi epistolam legauit hunc modum habentem: »Lotharius Francorum gratia Dei rex, Conrado [501 1Kb] Alemannorum regi quicquid sibi. Amiciciam inter nos a multo tempore constitutam inuiolabiliter conseruare semper mihi gratum fuit. Cuius fructus cum a me multiplex exire ualeat, utile duxi quiddam uobis indicare, et ad uotum mihi fieri id petere. Hugonem ducem sciatis me hactenus pro amico habuisse. Comperto uero quod latenter hostis mihi esset, ab eius familiaritate me remotiorem feci. Unde nunc Romam iens, Ottonem adiit, in mei contumeliam, regnique labem  ei plurimum persuasurus. Quapropter summa ope, summo ingenio nitimini ne euadat. uale [502 1Kb] .« Exploratores itaque circumquaque dispositi, per prerupta montium et scopulorum, per uiarum exitus, eius aduentum opperiebantur.

87. Item epistola Emme [503 1Kb] regine ad matrem [503 1Kb] .---Nec minus Emma regina matri sue in hunc modum epistolam direxit: »Adelaidi matri imperatrici semper auguste, Emma Francorum regina salutem. Licet multo terrarum intersitio semota, tamen a matre auxilii rationem filia peto. Hugo dux insidiis non solum regni nostri principes a nostra fidelitate amouit, sed et fratrem meum Ottonem a nobis conatur auertere; unde et Romam illum adiit. Ne ergo  penitus sui uoti compos glorietur, peto supplex filia matrem, ut in reuertendo tantus hostis impediatur. Et si fieri potest, aut captus teneatur, aut impunis non redeat. Sed ne uos suis dolis tergiuersator euadat, totius forme illius inseparabilia accidentia uobis indicari curaui.« Tunc prosecuta oculorum, aurium, labiorum, dentium quoque et nasi, necnon et reliquarum corporis partium accidentia, uerborum quoque tenorem, sic ignotum declarauit, ut his signis detegeret atque ignorantibus indicaret.

 88. Hugo inmutato [504 1Kb] habitu [504 1Kb] insidias euadit.---Dux horum non nescius, reditum accelerat. Dolisque premetuens, uestem mutat, seseque unum de clientibus simulat. Equos onera ferentes, ipse regit atque exagitat. Onera imponit et deponit, omnibus se seruiturum accommodat. Tantaque industria in abiecta ueste et inculto habitu se ducem dissimulauit, ut et per insidiarum loca transiret que nec uitare poterat, et insidiantes efficaciter falleret. Uno tantum [505 1Kb] hospitio pene deprehensus fuit. Nam dum eundum esset cubitum, ei lectus cum diligenti apparatu compositus est; eique circumfusi se omnes ad seruiendum obtulerunt. Alii enim genu flexo [506 1Kb] caligas extrahebant, extractasque alii excipiebant; alii uero nudatos pedes sedentis, subsidendo confricabant,  et giris uestium emundabant. Hec hospes per ostii rimas contemplatus est. Deprehensusque explorasse, mox ne rem detegeret uocatus est et intromissus. Strictisque mucronibus postquam ei necem minati sunt si uocem emitteret, comprehensum ligatis manibus et pedibus in ergastulum detruserunt. Qui uoce suppressa, ibi usque crepusculum conuexus [507 1Kb] iacuit. Post nocte abscedente, in ipso crepusculo surrexerunt. Hospitem assumptum et equo inuectum, tandiu asportauerunt, donec loca suspecta transmitterent. Quibus transmissis, depositum dimiserunt, reliquumque itineris celeres confecerunt. Nec minus Conradi regis dolos sepe simulando et dissimulando euasit, cum in dolis componendis insidiatores studio et hic niterentur. Tandem tantorum  malorum securus, Gallia receptus est.

89. Cognitis autem utrorumque dolis ab utroque, tanta crudelitate in se non armis sed insidiis latentibus debacchati sunt, ut aliquot annis res publica principibus dissidentibus multum lederetur. Tunc etiam multarum rerum usurpationes, miserorum quoque oppressiones, et circa minus potentes, calamitates nefarie a quibusdam prauis exercite sunt. Cum utriusque sapientiores in unum consulturi conuenientes, principes dissidere plurima commiseratione conquesti sunt.

90. Lotharii et Hugonis reconciliatio.---Statueruntque ut alterius fautores, ad alterum suasuri de reconciliatione transirent, ut alteruter beniuolentia alterutrius  captus, facilius condescenderet, eumque pro lesa amicicia utilius peniteret. Quod [508 1Kb] consultum, non multo post effectum habuit. Nam et eis efficacissime persuasum est, ac plurima dilectione sibi annexi sunt Sic etiam in utrisque uis amicicie firmata uisa est.

91. Promotio Ludouici in regnum Francorum.---Etenim cum rex filium suum Ludouicum in regno sibi succedere uellet, ipsum quoque a duce ordinandum quereret, dux hanc ordinationem mox liberali animo se administraturum respondit. Et legatis directis,  regnorum principes Compendii collegit; ibique a duce reliquisque principibus Ludouicus rex adclamatus per metropolitanum episcopum Remorum, digne uidelicet memorie Adalberonem, sancta die Pentecostes in regnum Francorum promotus est  . Duobus ergo regnantibus dux multa affabilitate ac famulatu multiplici, per dies plures sese commendabat; adeo regiam dignitatem per omnia extollens, et sese [509 1Kb] eis supplicem [510 1Kb] monstrans; se etiam facturum pollicens, ut ambo gentibus iam domitis potenter imperarent, indomitas quoque efficaciter [511 1Kb] mansuescerent. Id etiam meditabatur, ut in diuersis regnis positi, regiam dominationem exercerent, ne unius regni angustia, duorum regum maiestati nimium derogaret.

 92. Item promotio Ludouici in regnum Aquitanie eiusque uxoratio.---Dum hec multo conatu disponeret, alii quidam nimis callidi hoc comperto, cum huiusmodi gloriam in sese transfundere uellent, Emmam reginam adeuntes, super maxima re se consulturos dixerunt. Qui suscepti a regina, id sibi uideri optimum dixerunt, Ludouico regi assciscendam coniugem Adelaidem, Ragemundi nuper defuncti ducis Gothorum olim uxorem. Et non magis potentiam regnandi ex hoc posse augeri, quam sibi nonnulla commoda adquiri. Enimuero possibile fieri, totam Aquitaniam simulque et Gothiam suo imperio asstringi posse, postquam ex iure ducte uxoris oppida munitissima ad suum ius retorqueret. Magnum etiam quiddam in hac re, et utile comparari,  si patre hinc posito, et illinc filio, dux ceterique hostes in medio conclusi, perpetuo urgeantur.

93. Huius rationis consilium postquam regi suggestum est, apud Gozfredum comitem qui aderat ordinatum ualuit. Hec duce ignorante parabantur. Que cum post animaduertisset, ne regibus fieri uideretur iniurius, contumeliam dissimulans, nichil penitus refragratus est. Interea collectis regni principibus, equitatus regius disponitur, insignia regia inuehuntur; cibi multiplices apparati, uehiculis imponuntur. Quibus actis, reges utrique cum multo equitatu in Aquitaniam profecti sunt, castrumque Briddam quod uetus dicitur, deuenerunt.

94. Adelaidis [512 1Kb] a Ludouico [512 1Kb] regine in [512 1Kb]  Aquitania promotio [512 1Kb] eorumque diuortium [512 1Kb] .---Quo a prefata Adelaide multo apparatu excepti sunt. Et die constituta rationibus decentissime habitis, et ex iure datis dotalibus, Ludouicus rex eam sibi uxorem copulauit, atque secum coronatam per episcopos in regnum promouit. Non tamen regium nomen sic in eis ualuit, ut ullatenus regnandi dominationem  in principibus exercere ualerent. Amor quoque coniugalis eis pene nullus fuit. Nam cum ille adhuc pubesceret, illa uero anus foret, contrariis moribus dissentiebant. Cubiculum commune sibi non patiebantur. Requieturi quoque diuersis hospitiis potiebantur. Si quando colloquendum erat, locum sub diuo habebant. Pro sermonibus producendis, paucissima dicere sat erat. Et hoc apud eos fere erat per biennium. Quorum mores usque adeo discordes fuere, ut non multo sequeretur post et diuortium.

95. Ludouicus uero quia morum informatorem non habebat, utpote adolescens leuium rerum uanitatibus insistebat. Habitum [513 1Kb] patrie gentis pro peregrinis penitus deposuerat. Itaque in miserandam  fortunam res penitus dilapsa est, ut et moribus degener, et regnandi impotentia inglorius esset; et qui paulo ante rex genere, fama, atque copiis potens, nunc erumnosus et inops, rei familiaris simul et militaris calamitate squaleret. His Lotharius rex per multos cognitis, filium inde reuocare cogitabat; non ignorans in peius eum lapsurum, cum illic nullum dignitatis regie haberet honorem. Equitatum itaque parat filium repetiturus. Aquitaniam ingressus Briddam petiit. Filium repetit et reducit. Regina sese uiduatam dolens, et uerita maioris incommodi iniuriam, Wilelmum Arelatensem adiit, eique nupsit. Et sic ex diuortio, adulterium publicum operatum est.

96. Obitus Ottonis.---Hac tempestate Otto cum  barbaris congressus, miserabili fortune succubuit. Nam et exercitum fusum amisit, et ipse captus ab hostibus, diuina uero gratia reuersus fuit. Post cum ex indigestione Rome laboraret, et intestini squibalas ex melancolico humore pateretur, alen ad pondus dragmarum quatuor sanitatis auidus sumpsit. Conturbatisque uisceribus, diarria iugis prosecuta est. Cuius continuus fluxus, emorroides tumentes procreauit. Que etiam sanguinem immoderatum effundentes, mortem post dies non plures operate sunt .

97. Cui defuncto filius quinquennis Otto superstes erat. Quem patri succedere in regnum, cum aliquot primates uoluissent, id ab aliquibus contradictum  est . Ingenti tamen uirtute uariaque fortuna ei regnum postea parauerunt . Nam Hezilo regis paulo ante defuncti patruelis, qui adhuc in carcere uinctus ab eo tenebatur, eo quod aduersus eum regnum appeteret, prauorum dolis in pernitiem rei publice elapsus, et quorumdam munitionibus receptus est. uir eque ut Otto nobilis, corpore  eleganti ac ualido honoris cupidus ac factiosus; animo uasto, sed fallaci. Hic regnandi auidus, omnes sacrilegos, aut iuditiis conuictos, siue etiam pro factis iuditium timentes, postremo omnes flagitiosos quos conscius animus exagitabat, sibi proximos ac familiares fecit . Talium dolis, regis defuncti superstitem filium Ottonem paruum rapuit, eius loco sese regnaturum ratus. Regnum ergo sic in suum ius refundi arbitrans, sceptrum et coronam sibi parauit. Quod dum a Lothario expetendum cogitaret, eumque concessa Belgica sibi sotium et amicum facere moliretur, legatos premisit, apud quos, sacramento commune negocium firmaretur. Quo etiam sacramento, utrique reges sibi pollicerentur sese super Rhenum loco  constituto sibi occursuros.

98. Quibus per legatos iuratis, Lotharius tempore statuto cum exercitu per Belgicam transiens, ne teneretur sacramenti obnoxius, ad locum Rheni condictum deuenit. Hezilo sese metuens in suspitionem principum uenire si Lothario occurreret, acsi eum in regnum recipere uellet, periurii reus, occurrere distulit. Lotharius se illusum aduertens rediit, non tamen sine difficilis laboris incommodo. Nam Belge per quorum medium cum equitatu transierat, indignati transisse, uias transpositis arboribus impediunt, aut fossis inmersis reuertentes prohibent, non ut aperto campo comminus dimicent, sed ut his impedimentis cunctantes a tergo urgeant, aut montium iugis securi, per inferiora transeuntes missilibus  figant. Et quia aperta fronte stare animo non fuit, sagittarii cum arcubus et balistis per montana dispositi sunt. Dum ergo exercitus subiret, illi a superioribus alios sagittis figebant, alios diuersis missilibus sauciabant. At tirones sicubi ascensui peruium locum uidebant, in huiusmodi hostes uertebantur; armisque efferati, quosdam uulnerabant, quosdam uero morte afficiebant. Tantum in eis ter debacchati, ut cesorum cadaueribus aggerata moles, collibus assimilaretur. Alii uero descendentes aut uibratis gladiis frondium oppositarum densitatem metebant aut trudibus adactis transpositam arborum molem amouebant, sibique [514 1Kb] iter aperiebant. Tandem multo conatu, de medio hostium educti sunt.

99. Hac tempestate Germania [515 1Kb] nullo regis  imperio tenebatur, quippe cum et Ottonem infantem etatis infirmitas regnare prohiberet, et Heziloni, regnandi cupido, a potioribus regnum contradiceretur. Unde Lotharius occasionem nactus, de Belgice peruasione iterum cogitabat, ut uidelicet ad sue dominationis ius eam retorqueret, cum Otto [516 1Kb] non esset, principes dissiderent, regnique dignitas nullo regis administraretur imperio.

100. Itaque Odonem atque Herbertum uiros illustres et potentia claros aduocans, eis sui uoti secretum  aperit. Et quia paulo ante eorum patrui absque liberis defuncti terra optima cum oppidis munitissimis illos liberaliter donauerat, ipsi mox domi militieque esse paratissimos responderunt. Quibus fauentibus cum rex sibi in animo esse diceret, ut Belgicam repeteret, eamque militaribus copiis expugnaret, ipsi huius rei initium uirduni faciendum dicunt, eo quod ipsa propinquior ciuitas esset, et sese multa obsidione eam aggressuros, nec umquam ab ea nisi capta recessuros. Qua capta, et sacramento atque obside regi annexa, ulterius processuros. Tandiu etiam moraturos in Belgica, donec aut armis expugnetur, aut uicti Belge in deditionem omnes transeant. Quorum spontione suscepta, rex cum ipsis exercitum mox uirdunum admouit.

 101. uirduni expugnatio [517 1Kb] .---Que ciuitas eo situ posita est, ut a fronte, planitie peruia meantibus accessum prebeat; a tergo [518 1Kb] inaccessibilis sit. Ibi enim a summo in posteriora, profundo hiatu circumquaque distenditur. Ab inferioribus uero ad summum, rupibus preruptis artatur. Que non solum scatens fontibus, puteisque, incolis accommoda, sed et fluuio Mosa eam a prerupta parte abluente, nemorosa. Ubi ergo a fronte planitien prefert, pugnaturi machinas bellicas generis diuersi aptauere. Nec minus qui in urbe erant, ad resistendum sese expediebant. Pugnatum est tandem octo ferme continuis diebus. At ciues cum uiderent nulla a suis extrinsecus suffragia mitti, nec iugis prelii pondus se tolerare posse [519 1Kb] , consilio inito indempnes et  intacti hostibus cessere. Urbem aperuerunt, et sese Lothario uicti obtulerunt.

102. Quibus peractis, rex ad urbem tuendam, reginam Emmam in ea reliquit. Ipse cum exercitu Laudunum rediit, suos etiam ad sua redire permisit. Tante beniuolentie fauore apud eos usus, ut repetito itinere se ulterius ituros si iuberet pollicerentur; et neglectis pro tempore domibus et natis, cum hoste comminus dimicaturos. Lotharius interea apud suos deliberabat, utrum potius foret sese ulterius ire, armisque et uiribus totam Belgicam sibi subiugare, an residendo uirduni, per legatos habitis suasionibus, mores hostium ad suum animum informare. Si enim eos ferro uinceret, cum id  sine multo sanguine fieri non posset, cogitabat in posterum minus eis credendum, eo quod amicorum labem eis intulerit. Si uero per beniuolentiam reuersuros expectaret, cauendum putabat, ne in tanto otio, hostes insolentiores redderentur.

103. uirduni [520 1Kb] inuasio [520 1Kb] a Belgis.---Dum hec multa consultatione uentilaret, Belgice dux Teodericus, necnon et uir nobilis ac strenuus Godefridus, Sigefridus quoque uir illustris, Bardo etiam et Gozilo fratres clarissimi et nominatissimi, aliique principes nonnulli, latenter pertemptant uirdunum  irrumpere, eamque a Gallis [521 1Kb] euacuare. Factisque insidiis, negotiatorum claustrum, muro instar oppidi exstructum, ab urbe quidem Mosa interfluente seiunctum, sed pontibus duobus interstratis ei annexum, cum electis militum copiis ingressi sunt. Annonam omnem circumquaque milites palantes aduectare fecerunt. Negotiatorum quoque uictus in usum bellicum acceperunt. Lignorum trabes ex Argonna  aggregari iusserunt, ut si ab hostibus extra machine muris applicarentur, ipsi quoque interius obtinentibus machinis obstare molirentur. Crates quoque uiminibus et arborum frondibus ualidas intexuerunt, machinis erectis, si res exposceret, supersternendos [522 1Kb] . Sudes ferro acuminatos, et igne subustos, ad hostes transfodiendos quamplures aptauerunt.  Missilia uarii generis per fabros expediere. Funium millena uolumina ad usus diuersos conuexerunt. Clipeos quoque habende testudini ordinandos, instituerant. Preterea centena mortis tormenta non dufuere.

104. Repetito uirduno a Lothario.---Nuntiantur hec Lothario. Qui tantum facinus accidisse acerrime indignatus, exercitum dimissum reuocauit; et sic cum decem milibus pugnatorum uirdunum petiit, atque aduersarios repentinus aggressus est. Primo impetu, sagittarii [523 1Kb] contra hostes ordinati sunt. Misseque sagitte et arcobaliste cum aliis missilibus tam dense in ere discurrebant, ut a nubibus dilabi, terraque exsurgere uiderentur. Horum contra impetum, testudinem ante se et super capita hostes muro  aptauere; in quam relisa missilia, ictu frustrato decidebant. Hoc impetu facto Galli circumquaque obsidionem disposuere; fossisque preruptis, obfirmauerunt castra, ne si ad incautos aduersarii prosilirent, accessum facilem inuenirent.

105. Compositio [524 1Kb] cuiusdam machine [524 1Kb] bellice.---Quercus proceras radicitus succisas, ad machinam bellicam extruendam aduexerunt. Ex quibus quatuor trabes tricenorum pedum strauerunt solo, ita ut due in longum proiecte, et decem pedum interuallo distincte, duabus aliis per transuersum eodem interuallo superiacentibus cohererent. Longitudinis et latitudinis spatium, quod intra commissuras earum tenebatur, decem pedum erat. Quicquid  etiam a commissuris extra proiectum erat, simili modo decem pedibus distendebatur. In harum trabium commissuris, quatuor sublicas quadragenorum pedum, quadrato quidem scemate, sed procero, equo spatio a se distantes, adhibitis trocleis erexerunt. Transposueruntque bis per quatuor latera festucas decem pedum, in medio scilicet, et in summo, que traducte, sublicas sibi fortiter annecterent. A capitibus uero trabium, quibus sublice nitebantur,  quatuor trabes educte, et pene usque ad festucas superiores obliquate, sublicis iungebantur, ut sic ex eis machina extrinsecus firmata non titubaret. Super festucas quoque que in medio et in summo machinam conectebant, tigna strauerunt. Que etiam cratibus contexerunt, super quas dimicaturi stantes, et eminentiores facti, aduersarios deorsum iaculis et lapidibus obruerent. Hanc molem extructam, ad stationem hostium deducere cogitabant. Sed quia sagittarios suspectos habebant, rationem querebant, qua hostibus sine suorum lesione appropinquaret. Tandem ratione subtilius perscrutante, repertum est eam ad hostes optima arte detrudi posse.

106. Deductio ad [525 1Kb] hostes superioris [525 1Kb] machine [525 1Kb] .---Dictabant  enim quatuor stipites multe grossitudinis terre solide mandandos; decem pedibus in terra defossis, octo uero a terra eiectis. Qui etiam transpositis per quatuor latera repagulis uehementissimis solidarentur. Repagulis quoque transmissis, funes inserendos. Sed funium capita ab hostibus abducta, superiora quidem machine, interiora uero bobus annecterentur. At interiora, longius superioribus protenderentur. Superiora uero, breuiore ductu machinam implicitam haberent, ita ut inter hostes et boues machina staret. Unde et fieret ut quanto boues ab hostibus trahendo discederent, tanto machina hostibus attracta propinquaret. Quo commento, chilindris suppositis, quibus facilius motum acciperet, machina hostibus nullo  leso appulsa est.

107. uictoria [526 1Kb] Lotharii [526 1Kb] .---Aduersarii quoque similem quidem machinam extruunt, sed altitudine et robore inferiorem. Utraque ergo exstructa [527 1Kb] , a parte utraque ascensum est. Conflictumque ab utrisque promtissime, nec tamen ullo modo cedunt. Rex cum propior muris adesset, funde iaculo in labro superiore sauciatus est. Cuius iniuria, sui accensi, uehementius bello incubuere. Et quia hostes machina et armis fortes, nullatenus cedebant, rex uncinos ferreos adhiberi precepit. Qui funibus alligati cum hostium machine iniecti essent, lignisque transuersis admorsi, funes alii demittebant, alii demissos excipiebant; quibus aduersariorum machina, inclinata atque pene demersa est. Unde alii delabentes  per lignorum commissuras descendebant; alii uero saltu sese ad terram demittebant; nonnulli quoque turpi formidine tacti, latibulis uitam sibi defendebant. Hostes mortis periculum urgere uidentes, aduersariis cedunt, uitamque supplices petunt. Iussi quoque, arma deponunt, et reddunt. Statimque a rege decretum exiuit hostes sine aliqua ultionis iniuria comprehendendos, ac illesos sibi adducendos.  Comprehensi itaque, inermes ac indempnes preter ictus quos in militari tumultu acceperant, ante regem admissi sunt. Qui regis pedibus aduoluti, uitam petebant. Nam regie maiestatis rei atque conuicti, de uita diffidebant.

108. Rex uictoria potitus, Belgice principes captos, suis custodiendos, sed et congruo tempore reddendos mandauit. Reliquam manum redire permisit. Ipse Laudunum cum exercitu rediit, ibique procinctum soluit. Urbem uirdunum usque in diem uite eius supremum, absque ulla refragatione obtinuit. Disponebat preterea quomodo ulterius procedendo, regnum suum dilataret, cum res sue successum optimum haberent, regnique fortuna per captos primates id persuaderet. Sed Diuinitas res mundanas  determinans, et Belgis requiem, et huic regnandi finem dedit.

109.  Obitus Lotharii.---Nam cum uernalis clementia eodem anno rebus bruma afflictis rediret, pro rerum natura inmutato ere, Lauduni egrotare cepit. Unde uexatus ea passione que colica a phisicis dicitur, in lectum decidit. Cui dolor intolerabilis in parte dextra super uerenda erat; ab umbilico quoque usque ad splenem, et inde usque ad inguen sinistrum, et sic ad anum, infestis doloribus pulsabatur. Ilium quoque ac renium iniuria nonnulla erat; thenasmus assiduus; egestio sanguinea; uox aliquoties intercludebatur. Interdum frigore febrium rigebat. Rugitus intestinorum [528 1Kb] . Fastidium iuge.  Ructus conationes sine effectu, uentris extensio, stomachi ardor, non deerant. Ingenti itaque luctu, tota personat [529 1Kb] domus. Fit sonitus diuersus, clamor uarius. Nemini enim eorum qui aderant, inlacrimabilis erat ea calamitas. Decem  igitur annis Ottoni superstes, tricesimo et septimo  anno, ex quo patre defuncto regno potitus est, quadragesimo uero et octauo quo a patre regnante coronam et sceptrum regnaturus accepit, a natu autem sexagesimo octauo  , deficiens nature concessit .

110. Interea magnifice funus regium multo diuitiarum regalium ambitu accuratur. Fit ei lectus regalibus insignibus adornatus, corpus bissina [530 1Kb] ueste induitur, ac desuper palla purpurea gemmis ornata  auroque intexta operitur. Lectum regnorum primates deferebant. Preibant episcopi et clerus, cum euangeliis et crucibus; penes quos etiam, qui eius coronam ferebat multo auro gemmisque pretiosis nitentem, cum aliis multis insignibus, eiulando incedebat. Funebre melos, lacrimis impedientibus uix proferebatur. Milites etiam mesto uultu, suo ordine prosequebantur. Reliqua quoque manus, cum lamentis succedebat. Sepultus est Remis in cenobio monachorum sancti Remigii, cum patre et matre, sicut ante iusserat suis; quod etiam abest 240 stadiis ab eo loco, in quo finem uite accepit; multo obsequio uniuersorum parique affectu per tantum spatii deductus.



LIBER QUARTUS.


 1. Sepulto Lothario, Ludouicus filius a duce aliisque principibus in regnum subrogatur. Circumuallatur ergo ambitu uniuersorum. Promittunt beniuolentiam; spondent fidem; stipatores etiam uario cultu [531 1Kb] facienda dictabant [531 1Kb] . Alii enim in palatiis [532 1Kb] ei residendum censebant, ut principes ad se confluentes eius imperio deseruirent, ne regia dignitas uilesceret, si alias utpote inops, alieni suffragii peteret opes. In omni etiam dignitate id esse cauendum, ne in primordio suscepti honoris, segnities et ignauia uirtutem habendam superent. Nam si id fit [533 1Kb] , totam etiam rem in contemptum et uilitatem pernitiosissime deuenturam. Alii quoque cum duce ei commorandum asserebant, eo quod adolescens tanti principis prudentia simul et uirtute informari indigeret. Sibi quoque utillimum fieri, si potentis dispositioni  ad tempus cederet, cum sine eo nec regnandi potentiam habere ex integro posset, et per eum strenue atque utiliter omnia administrari ualerent. Rex, partibus auditis, sententiam distulit. Collato uero cum duce consilio, ei abinde tota mente addictus fauit.

2. Oratio [534 1Kb] Ludouici [534 1Kb] apud ducem, ceterosque primates, in [534 1Kb] Adalberonem metropolitanum [534 1Kb] .---Apud quem aliosque quam paucos, preteritorum non immemor sic conquestus est: »Pater meus in egritudinem qua et periit decidens, mihi precepit, ut uestro consilio, uestra dispositione, regni procurationem haberem; uos etiam loco affinium, loco amicorum [535 1Kb] ducerem, nichilque precipui preter uestram scientiam adorirer. Si uestra fide potirer, sine dubio diuitias, exercitus, munimenta regni, asserebat  me habiturum. Que mens in me maxime ualet [536 1Kb] . Placeat itaque consilium profuturum dare, cum a uobis proposui me non discessurum [537 1Kb] . In uobis enim meum consilium, animum, fortunas, sitos esse uolui. Adalbero Remorum metropolitanus episcopus, homo omnium quos terra sustinet sceleratissimus, contempto patris mei imperio, Ottoni Francorum hosti in omnibus fauit. Eo cooperante, Otto exercitum nobis induxit. Eius subtilitate Gallias depopulatus est. Eo itineris duces prestante, indempnis cum exercitu rediit. Qui ut penas pro tanto commisso soluat, equum et utile uidetur [538 1Kb] , quatinus pestilente compresso, metus adoriendi talia, quibusque prauis inferatur.«

3. Cuius oratio uim suadendi non habuit, eo quod  suggestionibus malorum in summum pontificem efferatus, preter iustum aliqua indigna dixisse uideretur. Pro parte tamen ei fautum est, pro parte uero suppressum; ita tamen, ut et regi iniuria non fieret, et operi nefario dux non consentiens pareret. Rex tanto animo preceps, in metropolitanum assumpto duce cum exercitu fertur. Ipsam urbem appetit, atque irrumpere contendit. Primatum tamen consilio usus, legatos premisit, per quos quereret an episcopus resisteret regi, an ex obiectis purgari statuto tempore paratus esset. Si contra staret, sese mox obsidionem urbi adhibiturum dicerent, captamque urbem cum ipso hoste compressurum. Si uero obiectis respondere non dubitaret, obsides ab eo sese accepturum ducturumque.

 4. Ad hec metropolitanus: »Cum constet, inquit, bonos quosque prauorum calumniis assidue dilacerari, non miror huic iniurie locum accidisse. Multo amplius uero miror egregios principes tam facile posse illici, ut certissime esse credant quod nec sub iudice sit discussum, et si in discutiendo conferatur, nullis rationibus probabile fiat. Quod si credita discutere placuit, cur armis et exercitu id exigitur? Nonne ergo alia pro aliis nos cogitare faciunt? Si de preteritis agitur, regum salutem hactenus optaui. Eorum genus colui. Principum quoque commoda, pro ratione amaui. Si de presentibus, regis iussa exequi non moror; obsides quos uult, trado; rationem contra obiecta intendere non differo.« Factis ergo utrimque rationibus, obsides dedit, Ragenerum  uirum militarem, nobilitate et diuitiis clarum, pluresque alios dum regi sufficeret.

5. Obitus Ludouici.---Rex itaque exercitum amouit, Siluanectimque deuenit. Ubi dum estiuam uenationem exerceret, pedestri lapsu decidens, multo epatis dolore uexatus est. Nam quia in epate sanguinis sedem phisici perhibent, ea sede concussa, sanguis in emathoicam redundauit . Cui sanguis copiosus per nares et gulam diffluebat. Mamile doloribus assiduis pulsabantur. Feruor totius corporis  intolerabilis non deerat. Unde uno tantum anno patri superstes, 11 Kal. Iunii defitiens, nature debitum soluit. Cuius discessus eo tempore accidit quo et metropolitani purgatio de obiectis habenda erat. Aderat igitur purgandus, et regie maiestati satisfacturus. Sed regii funeris calamitate, hac lite suppressa, nec controuersia partes habuit, nec ex ea iuditium promulgatum fuit. Plurima uero commiseratione ipse episcopus de morte regis conquestus est. Postquam autem regium funus curassent, principum decreto, Compendii tumulatus est, cum ipse uiuens secus patrem tumulari petierit. Id autem consulto factum est, ne dum itineris longitudinem eorum quamplures uitarent, et a se diuisi discederent, rei publice utillimum differretur consultum. Placuit itaque ante discessum  conuenire, et ex regni commodis consulere.

6. Purgatio Adalberonis de obiectis a Ludouico.---Quibus dispositis, dux sic orsus cepit: »Huc ex locis diuersis regio iussu uocati, ad discutiendum ea que summo pontifici Adalberoni obiecta sunt, multa fide ut puto conuenistis. Sed diue memorie [539 1Kb] rex qui intendebat, quoniam hac uita priuatus est, controuersie statum nobis discutiendum reliquit. Si ergo preter eum est qui intendere audeat, eoque animo ualet, ut exsequende litis partem arripiat, adsit coram, quid sentiat edicat, nichil metuens criminato intendat. Si uera proferat, eius uerborum approbatores nos sine dubio habebit. Quod si calumniator falsa confinxit, uocem supprimat, ne tanti facinoris argutus, penas soluat.« Ter acclamatum  est, ut delator procederet; ter ab omnibus negatum est.

7. Dux itaque iterum locutus ait: »Si lis iam decidit, quia qui intendat non est, metropolitano utpote uiro nobili et multa sapientia inclito cedendum est. Ab hac ergo suspitione penitus discedite, summumque presulem multo honore excolite. Reueremini hunc talem uirum, et quante uirtutis, sapientie, nobilitatis sit, hactenus predicate. Quid enim prodest suspitionem habere, cui in iuditio non fuere uires quicquam dicere?« Ergo [540 1Kb] summo pontifici, dux reliquorum primatum consensu, exsequende rationis honorem de utilitate regni attribuit, eo quod ipse diuinarum et humanarum rerum scientia excelleret atque facundie efficacitate plurimum ualeret.

 8. Factus itaque cum duce omnium medius, ait: »Rege nostro piissimo inter intellectibilia translato, magni ducis ceterorumque principum beniuolentia ab obiectis purgatus, rei publice consulturus consedi. Nec sedet animo, ut quicquam nisi ad profectum rei publice edicam. Commune consilium quero, quia omnibus prodesse cupio. Cum uideam non omnes principes adesse, quorum quoque prudentia et diligentia res regni administrari ualeant, ratio querendi regis ut mihi uidetur ad tempus differenda  est, ut statuto tempore et omnes in unum confluant, et uniuscuiusque ratio elimata et in medium prolata, suam utilitatem accommodet. Unde et uobis qui hic consulturi adestis placeat, uos mecum magno duci sacramento alligari, et coram spondere de principe statuendo uos nichil quesituros, nichil molituros, donec in unum redeamus, et sic de habendo principe agitemus. Plurimum enim ualet, deliberationi dari spatium temporis; in quo quamcumque rem quisque discutiat, et discussam multa diligentia poliat.« Hec sententia ab omnibus suscepta laudatur. Sacramento itaque duci alligantur. Tempus redeundi et conueniendi constituitur. Sic quoque a se soluti sunt.

9. Conquestio Karoli apud metropolitanum de regno.---Interea  Karolus qui fuerat Lotharii frater, Ludouici patruus, Remis metropolitanum adiit, atque sic de regno eum conuenit: »Omnibus notum est, pater uenerande, iure hereditario debere fratri et nepoti me succedere. Licet enim a fratre de regno pulsus sim, tamen natura nichil humanitatis mihi derogauit; cum omnibus membris natus sum, sine quibus quiuis ad dignitatem quamlibet promoueri non potuit. His etiam non careo, que in regnaturis quibuslibet, plurimum queri solent, genere, et ut audeam uirtute. Cur ergo a finibus eiectus sum, quos a maioribus meis possessos nemo dubitat, cum frater non sit, neposque obierit, prolemque nullam reliquerint? Pater nos duos fratres superstites reliquit. Frater regnorum dominium  totum possedit, nichilque mihi concessit. Ego fratri subditus, fideliter non minus aliis militaui. A quo tempore fateor, nichil mihi carius fuisse salute fratris. Abiectus ergo et infelix quo me potius uertam, cum etiam omnia generis mei presidia extincta sint? Quos preter uos omnium honestarum rerum egens appellem? Per quos nisi per uos paternis honoribus restituar? Utinam mihi fortunisque meis honestus exitus accidisset. Quid enim abiectus spectantibus nisi spectaculum esse potero? Tangat uos aliqua humanitatis miseratio. Compatimini tantis iniuriis fatigato.«

10. Postquam Karolus finem querimonie fecit, metropolitanus animo immobili [541 1Kb] persistens, pauca  admodum ei respondit: »Cum, inquiens, periuris et sacrilegis, aliisque nefariis hominibus ipse semper deditus fueris, nec ab eis adhuc discedere uelis, quomodo per tales et cum talibus ad principatum uenire moliris?« Ad hec Karolo respondente, non oportere sese suos deserere, sed potius alios adquirere, episcopus intra se recogitabat: »Cum, inquiens, omnium dignitatum nunc egens, prauis quibusque annexus est quorum sotietate nullo modo carere uult, in quantam pernitiem bonorum esset, si electus procederet in faces.« Tandem sine principum consensu se super hoc nichil facturum respondens, ab eo dimotus est.

 11. Oratio [542 1Kb] metropolitani [542 1Kb] pro duce.---Karolus spe regni decidens, animo turbato, in Belgicam iter dimouit. Preterea tempore constituto, Galliarum principes iurati. Siluanecti collecti sunt. Quibus in curia residentibus, duce annuente metropolitanus sic locutus est: »Diue memorie [543 1Kb] Ludouico sine liberis orbi [544 1Kb] subtracto, querendum multa deliberatione fuit, qui eius uices in regno suppleret, ne res publica absque gubernatore neglecta labefactaretur. Unde et huiusmodi negotium nuper diferri utile duximus, ut unusquisque quod singularis a Deo datum haberet, hic coram consulens post effunderet; ut collectis singulorum sententiis, summa totius consilii ex multitudinis massa deformaretur. Reductis ergo iam nunc nobis in unum, multa prudentia,  multa fide, uidendum est. ne aut odium rationem dissipet, aut amor ueritatem eneruet. Non ignoramus Karolum fautores suos habere, qui eum dignum regno ex parentum collatione contendant. Sed si de hoc agitur, nec regnum iure hereditario adquiritur, nec in regnum promouendus est, nisi quem non solum corporis nobilitas, sed et animi sapientia illustrat fides munit, magnanimitas firmat. Legimus in annalibus clarissimi generis imperatoribus ignauia ab dignitate precipitatis, alios modo pares, modo impares successisse. Sed quid dignum Karolo conferri potest, quem fides non regit, torpor eneruat, postremo qui tanta capitis imminutione hebuit, ut externo regi seruire non horruerit, et uxorem de militari ordine sibi imparem duxerit? Quomodo  ergo magnus dux patietur de suis militibus feminam sumptam reginam fieri, sibique dominari? Quomodo capiti suo preponet, cuius pares et etiam maiores sibi genua flectunt, pedibusque manus supponunt? Considerate rem diligenter, et Karolum sua magis culpa precipitatum quam aliena uidete. Rei publice beatitudinem magis quam calamitatem optate. Si eam infelicem fieri uultis, Karolum promouete. Si fortunatam, egregium ducem Hugonem in regnum coronate. Ne ergo Karoli amor quemque illiciat, nec odium ducis ab utilitate communi quemlibet amoueat. Nam si bonum uituperetis, quomodo malum laudabitis? Si malum laudetis, quomodo bonum contempnetis? Sed talibus quid interminatur  ipsa Diuinitas? ue, inquit, qui dicitis malum bonum, bonum malum, ponentes lucem tenebras, et tenebras lucem . Promouete igitur uobis ducem, actu, nobilitate, copiis clarissimum, quem non solum rei publice, sed et priuatarum rerum tutorem inuenietis. Ipsa eius beniuolentia fauente, eum pro patre habebitis. Quis enim ad eum confugit, et patrocinium non inuenit? Quis suorum auxiliis destitutus, per eum suis non restitutus fuit?«

12.  Promotio Hugonis in regnum. ---Hac sententia promulgata et ab omnibus laudata, dux omnium consensu in regnum promouetur, et per metropolitanum aliosque episcopos Nouiomi coronatus,  Gallis, Brittannis, Dahis  , Aquitanis, Gothis, Hispanis, Wasconibus, rex [545 1Kb] Kalendis Iun. prerogatur. Stipatus itaque regnorum principibus, more regio decreta fecit, legesque condidit. Felici successu omnia ordinans, atque distribuens. Et ut beatitudini sue responderet, multo successu rerum secundarum leuatus, ad multam pietatem intendit. Utque post sui discessum a uita, heredem certum in regno relinqueret, sese consultum cum principibus contulit. Et collato cum eis consilio, Remorum metropolitanum Aurelianis de promotiome filii sui Rotberti in regnum prius per legatos, post per sese conuenit. Cui cum metropolitanus non recte posse creari [546 1Kb] duos reges in eodem anno responderet, ille mox epistolam a duce citerioris Hispanie Borrello  missam protulit, que ducem petentem suffragia contra barbaros indicabat. Iam etiam Hispanie partem hostibus pene expugnatam asserebat, et nisi intra menses decem copias a Gallis accipiat, barbaris totam in deditionem transituram. Petebat itaque alterum regem creari, ut si bellico tumultu [547 1Kb] duorum alter decideret, de principe non diffideret exercitus. Fieri quoque asserebat posse, rege interempto, et patria desolata, primatum discordiam, prauorum contra bonos tirannidem, et inde totius gentis captiuitatem.

13.  Promotio Rotberti in regnum.---Metropolitanus sic posse fieri intelligens, dictis regiis cessit. Et quia tunc in natiuitate Domini regnorum principes conuenerant ad celebrandum regie coronationis  honorem, in basilica sancte Crucis eius filium Rotbertum Francis laudantibus accepta purpura sollempniter coronauit, et a Mosa fluuio usque Oceanum occidentalibus regem prefecit et ordinauit. Tanta industria atque sollertia clarum, ut et in rebus militaribus precelleret, et diuinis ac canonicis institutis clarissimus haberetur; liberalibus studiis incomberet [548 1Kb] , episcoporum etiam sinodis interesset, et cum eis causas ecclesiasticas discuteret ac determinaret.

14. Conquestio Karoli apud amicos de regno.---Interea Karolus apud amicos et cognatos motu grauissimo mouebat querelam, atque in sui suffragium querimoniis excitabat. Qui lacrimis suffusus: »uideo, inquit, etatem meam procedere, et me ipsum  in dies, patrimonii rebus exui. Unde nec sine lacrimis paruulos meos aspicere ualeo, infelicis germina patris. Quibus potius auctor sum futuri doloris, quam honoris. Satis infelix pater fui, qui natis adesse uix aliquando potui. Sed saltem, uos amici, consulite dolenti patri, subuenite destituto parenti. Adestote natis in etate tenerrima erumnas iam scientibus. Prouidete abiectis in casus, an irreuocabiles nescio, exituris.  Suadeat uobis saltem sanguinis communis affinitas [549 1Kb] . Suadeat et nobilitas non neglegenda. Suadeat et recompensatio, que sit non sine multiplici fructu reditura.«

15. Mox omnes commoti [550 1Kb] , auxilium spondent, et sese ad auxiliandum promptissime parant. Quorum consilio usus, exploratores Karolus mittere cepit, qui sagaciter perpenderent, si qua oportunitas pateret, qua Laudunum ingredi ualeret. Directi inuestigauerunt deprehenderuntque nullum aditum patere. Cum quibusdam tamen ciuibus secretum contulere, qui [551 1Kb] effectum negotio quererent. Quo tempore Adalbero eiusdem urbis episcopus, suis ciuibus plus iusto iniurias de lege agraria irrogabat. Unde  quidam ab eo latenter animo discedentes, beniuolentiamque simulantes, exploratoribus Karolum sese in urbem recepturos promittunt.

16. Qualiter Karolus Laudunum ingressus sit.---Mox etiam urbis proditionem si Karolus ueniat pollicentur, et si eis [552 1Kb] sua dimittat, et insuper augeat. Exploratores pacto sacramentis firmato, hec Karolo reportant. Ille mox suis quos superiore conquestione excitauerat, hoc mandatum aperuit. Qui unanimes oportuno tempore collecti, ei sese obtulere. Ille, copiis assumptis, Laudunum dum sol occideret tempestiuus aduenit, misitque exploratores ad transfugas, ut quid esset agendum referrent. Latebant itaque inter uinearum dumeta et sepes; parati urbem ingredi si fortuna admitteret, et armis obniti, si euentus  id afferret. Qui missi fuerant ad insidias, per loca constituta et nota, proditoribus occurrunt, et Karolum cum multo equitatu aduenisse nuntiant. Proditores gauisi, exploratores remittunt, et Karolo cito adesse mandant. Quibus cognitis, Karolus cum suis per montis deuexa urbis portam aggressus est. Sed uigiles cum ex fremitu equorum, et aliqua collisione armorum aliquos adesse persentirent, et quinam essent a muro inclamarent, lapidibusque iactis urgerent, proditores mox aliquos esse de ciuibus responderunt. Quo commento corruptis uigilibus, introrsum portam aperuerunt, atque exercitum ipso crepusculo exceperunt. Mox exercitus urbem impleuit. Porte etiam ne quis aufugeret, custodibus adhibitis peruase sunt. Alii itaque personabant bucinis, alii  uocibus fremebant, alii armorum sonitu tumultuabantur. Unde ciues territi, utpote qui ignorabant quid esset, et de domibus ebullientes, profugio se eripere conabantur. Quorum alii ecclesiarum secretis se occultabant, alii diuersis latibulis se claudebant; alii uero saltu se de muris precipitabant. Quorum unus episcopus, cum per decliuia montis iam elapsus, et in uineis ab obseruatoribus repertus  esset, Karolo deductus est, et ab eo carcere detrusus. Emmam quoque reginam, cuius instinctu sese repulsum a fratre arbitrabatur, ibi comprehendit, eique custodes adhibuit. Reliquam etiam urbis nobilitatem pene totam peruasit.

17. Postquam sedatis tumultibus ciuitas tranquilla reddita est, Karolus de urbis munitione, et militum uictu, deliberare atque ordinare cepit. Deputauit ergo uigiles quingentenos, qui noctibus singulis armati excubias per urbem et menia exercerent. Annonam etiam ex toto pago ueromandensi aduehi iussit. Et sic urbem ad resistendum muniuit. Nam turrim que adhuc muris humilibus perstabat, pinnis eminentibus exstruxit, fossisque patentibus circumquaque uallauit. Machinas etiam hostibus effecit.  Necnon et ligna [553 1Kb] aduectantur, machinis educendis idonea. ualli quoque exacuuntur, cratesque contexuntur. Nec minus fabri accersiuntur, qui missilia fabricent, ac queque necessaria ferro instaurent. Nec defuere qui tanta subtilitatis arte balistas emittant, ut apothecam in recta diametro duplici foramine patentem, certo iactu traiiciant, aues quoque in ere uolantes, indubitato ictu impeterent, transfixasque de sublimi precipitarent.

18. Impetus [554 1Kb] Hugonis in [554 1Kb] Karolum.---Que dum aguntur regum auribus delata sunt. Qui uehementissime moti, non tamen precipiti impetu, sed ut in omnibus solebant, super hoc diligentissime consultauerunt; utcumque etiam cordis dolorem dissimulabant. Legatos quaquauersum dirigunt. Gallos  quos hinc Matrona, inde abluit Garunna, contra tirannum inuitant. Quibus in unum coactis cum exercitum collegissent, deliberabant an urbem aggressi expugnarent antequam ab hostibus amplioribus copiis muniretur, et expugnata tirannum confoderent, eo quod si is solummodo captus aut occisus foret, mox sese regnum quiete habituros, an cum beniuolentia susciperent supplicem, si forte is se supplicem conferret, et dono regum se posse tenere res peruasas exposceret. At qui acrioris animi et constantioris fuere, censebant fore obsidioni incombendum; hostes urgendos; regionem etiam quam peruaserant, igne penitus consumendam. Collectis itaque sex milibus equitum, in hostem uadunt. Tempore  statuto urbem appetunt; obsidionem disponunt; castrisque loca metati, fossis et aggeribus uallant.

19. Ubi cum diebus multis resederint, nichil uirium, nichil damnationis in hostes exerere ualuerunt; tanta eminentia et laterum obiectione urbs inexpugnabilis erat. Dies etiam autumnales breuiore circulo ducti, his exercitiis non sufficiebant. Noctes quoque prolixe, multo sui tempore uigiles afficiebant. Unde cum primatibus consilio habito, redeunt, post uernali tempore redituri. Quibus abductis, Karolus urbem circumquaque perambulat. Sicubi etiam hostibus facilis locus patet, explorat. Obstruit itaque portas, hostium ingressui faciles. Obturat postica post  domos latentia. Restaurat muros uetustate lapsos. Turrim quoque potioribus edificiis intra et extra dilatat ac firmat.

20. Profugium episcopi.---In quam episcopus detrusus, cum in conclaui teneretur, funibus per fenestram demissus, tempore nocturno equo uectus aufugit. Et ut se Karolo non fauisse monstraret, ad reges sese contulit, et a tanta suspitione purgauit. Arbitrabatur enim quasdam coniecturas posse a calumniatoribus confingi, acsi ipse capiendi oportunitatem parasset. Qui susceptus a rege, utpote fidelitatis exsecutor, non minore gratia habitus est.

21.  Interea rigore hiemali elapso, cum ere mitiori uer rebus arrideret, et prata atque campos uirescere faceret, reges exercitu collecto urbem predictam  cum octo milibus aggressi sunt. Castra inprimis aggere et fossa muniunt. Inde exstruitur aries, muris frangendis obnisurus.

22. Compositio arietis.---Cuius machinam ex quatuor mire grossitudinis et longitudinis trabibus longilatero scemate erexerunt, in cacumine, et basi, per quatuor latera repagulis transuerse annexis; in medio uero solummodo leuum latus et dextrum ligna transmissa habuere. At super trabium erectarum superiores commissuras, longurios duos strauerunt, inmotosque effecerunt, partem tertiam superioris spatii trabium in medio obtinentes. A quibus longuriis funes implicitos deposuerunt. Funibus quoque trabem cum ferrato capite multe grossitudinis suspenderunt. Cui etiam trabi in medio et extremo  funes alligatos adhibuerunt; qui a multitudine tracti et remissi, ferrate moli motum darent. Unde et huiusmodi machina quia more arietis retro tracta, ante cum impetu ruit, aries appellatur; cuiuscumque soliditatis muris frangendis aptissimus. Quam etiam machinam super tres rotas triangulo scemate positam aptauerunt, quo facilius obliquata, quocumque oporteret uerti ualeret. At quia urbis situs accedere prohibuit, eo quod ipsa urbs in eminenti montis cacumine eminet, aries fabricatus cessit.

23. Digressio Hugonis cum exercitu a Lauduno.---Post hec cum per dies plurimos in obsidione urbis uigiliis et curis, pugnisque frequentibus laborauissent, die quadam custodibus castrorum uino somnoque aggrauatis, urbani uino exhilarati cum armis ad  castra pedestres uenerunt . Equites uero consequenter armati subsecuti sunt, rei euentum prestolantes, ut si pugne locus adesset, prosperaque fortuna felicem annueret [555 1Kb] euentum, cum hoste comminus confligerent. Cum ergo pedites iam castris propinquassent, custodesque consopitos intellexissent, faces castris immisere. Quorum incendii fumo er densatus, non solum intuentium uisibus tetra nigredine obstabat, at graui uapore narium et faucium meatus intercludebat. Pedites mox uociferari, clangere milites cepere. Rex et qui cum eo erant elementorum confusione multoque uirorum clamore  et tubarum clangore turbati, ab urbe sedes mutauere. Nam castra cum cibis et rebus omnibus absumpta uidebat. Unde exercitum ad tempus reducere disposuit, ut reditum amplioribus copiis post appararet. Que omnia Augusti tempore patrata sunt.

24. Obitus Adalberonis [556 1Kb] metropolitani [556 1Kb] .---His ita gestis non multo post metropolitanus in egritudinem decidens, que a Grecis causon a Latinis incendium dicitur, per legatos regi tunc Parisii commoranti indicauit, sese in grauem ualitudinem decidisse; unde et ei maturandum, ne Karolus qui cetera Remos etiam peruaderet. Rex, accitis qui aderant, mox ire disposuit. Quo in itinere aliquantisper tardante, cum metropolitanus insomnietate simulque et mentis alienatione nimium uexaretur,  nullaque crisi omnes dies creticos huic egritudini commodos preteriret, dissolutis elementis debitum humanitatis X Kal. Febr. exsoluit . Qua die rex tempestiuus aduentans, urbe receptus est. In exsequiis etiam pontificis, plurima commiseratione condoluit. Nec uero sine lacrimis aliquot de eo querimonias habuit; corpus quoque multo honore sepulture dedit. Ciues domino destitutos, mira beniuolentia solatus est. Qui de fidelitate regi seruanda et urbe tuenda interrogati, fidem iurant, urbis tuitionem pollicentur. Quibus sacramento astrictis, eisque libertate eligendi domini quem uellent ab rege concessa, rex ab eis dimotus Parisium deuenit.

25. Quomodo Arnulfus [557 1Kb] archiepiscopatum [557 1Kb] petiit.---Ubi cum de liberalitate et fide ciuium Remensium  letus moraretur, Arnulfus Lotharii filius per quosdam [558 1Kb] regis stipatores ab rege episcopatum expetebat, Karolum quoque patruum sese deserturum mandat, fidem spondet; regisque iniuriam ulturum; contra hostes etiam regis plurima nisurum: urbem Laudunum ab hostibus peruasam, in breui redditurum. Regii stipatores letati, episcopatum petenti quam cito dari suadent, regi nil perditurum asserentes, si sibi militaturo et fidem seruaturo quod petit largiatur. Multo etiam sibi profuturum, si id faciat, quod cum factum sit, omnium salutem affectet. Rex eorum suasionibus adquiescens, Remos deuenit, ciuibus hanc petitionem ostensurus, ne malefide sponsionis teneretur obnoxius.

26. Oratio regis [559 1Kb] ad ciues Remenses.---Et omnibus  accersitis, sic locutus ait: »Quoniam fidei exsecutores uos probaui, nec me a fide alienum experiemini. Cum enim sit fides, cum quod dicitur fit, quia uos id fecisse perspitio, et me penitus obseruasse idem fateor. Arnulfus diue memorie [560 1Kb] Lotharii ex concubina filius, huius sedis dignitatem per aliquos qui mihi assistunt expetiit; quicquid nobis nuper derogatum est se restituturum pollicitus; necnon et contra hostes multa moliturum. Cuius promissiones et fidem, ad uestrum contuli  examinanda iuditium, ut aut uestro approbetur examine, aut improbetur. Ille petitionibus instat. Potestatis uestre sit, utrum quod petit accipiat. Nec uero in quoquam ei a me fautum est. Nihil etiam deliberatum. Quicquid id foret, utile duxi ad uestram deferri debere censuram, ut si honestum fiat, uobis utilitatem et mihi gloriam comparet. Si autem pernitiosum, ego quidem nullius perfidie, nullius doli, nullius fallatie penitus arguar. uos uero aut suffecti doli falsam opinionem cum doloso subibitis, aut si non, in desertorem manus assidue exseretis.«

27. Responsio [561 1Kb] ciuium ad regem [561 1Kb] .---Ad hec ciues: »Cum, inquiunt, uestre maiestatis dono, eligendi domini optio nobis data sit, multa fide, multo ingenio enitendum est [562 1Kb] , ut et regie dignitatis  derogatio nulla fiat, et nos false criminationis notam, cusamque futuri incommodi uitemus. Arnulfus quem paulo ante memoratum audiuimus, a nobis nuper idem expoposcit; plurima fide si hoc fiat regis commoda sese exsecuturum pollicens; erga ciues non modicam beniuolentiam habiturum. Sed quia eius utpote adolescentis mores affectusque incertos habemus, nostras solummodo rationes non sufficere ad hec arbitramur. Adsint ergo qui uobis id suadent. Conferamus utrimque rationes. Dicat quid quisque potius cogitet; quid potissimum, ne abscondat; ut et ex honesto gloria sit communis, et ex pernitie incommodum eque patiamur.«

28. Promotio Arnulfi [563 1Kb] .---Rex ciuium sententiam adprobat, ut coram deliberent iubet. Rationes  coram disposite sunt. Arnulfum itaque si quod spondet faciat, dignum summo sacerdotio asserunt. Itaque uocatus, et ante regem admissus est. Qui de fide habenda erga regem sciscitatus, ad omnium uota modestissime respondit. Ad cenobium ergo monachorum sancti Remigii quod ab urbe uno miliario situm est, ubi ordinatio episcoporum ex antiquo habenda est, a rege et primatibus deductus est. Ubi rex cum suorum medius resideret, post consilia apud suos secessim habita, liberali eloquio sic affatus est: »Diue memorie [564 1Kb] Ludouico Lotharii filio orbi subtracto, si proles superfuisset, eam sibi successisse dignum foret. Quia uero regie generationi successio nulla est, idque omnibus ita fore patet, uestri ceterorumque principum, eorum  etiam qui in militari ordine potiores erant optione assumptus, premineo. Nunc uero quoniam ex linea regali hic unde sermo est solus superfuit, ne tanti patris nomen adhuc obliuione fuscetur, hunc superstitem alicuius dignitatis honore expoposcistis donari. Si ergo fidei seruande ius polliceatur, urbis tuitionem spondeat, hostibus etiam in nullo sese communicaturum, immo illos impetiturum promittat, uestri iuditii censura concedere ei episcopatum non pigebit; ita tamen ut secundum prudentium  ordinationem, sacramenti auctoritate mihi conexus sit.«

29. Cirographi [565 1Kb] scriptum.---»Et ut penitus mentis conceptum aperiam, post iurationis sacramentum, cirographum ab eo scribendum puto. In quo maledictionis anathema habeatur huiusmodi, quod ei imprecetur pro felicibus contumeliosa, pro salutaribus pernitiosa, pro honestis turpia, pro diuturnitate punctum, pro honore contemptum, et, ut totum concludatur, pro omnibus bonis omnia mala. Quod etiam bipertitum fieri placet. Alterum mihi sibi alterum concedatur. Quandoque etiam hoc illi calumnias ingeret, si turpiter a fide declinet.« Hac promulgata sententia, id ita faciendum ab omnibus laudatum est. Procedit itaque Arnulfus coram. Si  id inuentum laudet, consulitur. An sic suscipiat quod petit, sciscitatur. Ille honoris cupidus, inuentum laudat. Sese sic posse suscipere asseuerat. Iussus itaque cirographum bipertitum notauit. Regi alterum, alterum sibi seruauit.

30. Eukaristia [566 1Kb] causa perditionis data.---Quod cum regi penitus sufficeret, episcopis tamen, ut fertur, non satis id uisum est, nisi illud etiam adderetur, ut in missarum celebratione eukaristiam a sacerdote sumeret, eamque perditionis causam sibi imprecando coram optaret, si fidem uiolando unquam desertor fieret. Quod et factum fuit. Nam sacerdos inter celebrandum, eukaristiam optulit, et ille consequenter sumpsit, atque ad iuditium sibi fieri optauit, si ullo modo fidei uiolator existeret. Quod tandem  regi et primatibus fidem fecit.

31. Reprehensio [567 1Kb] de eodem.---Nonnullis tamen quorum mens purgatior erat nefarium et contra fidei ius id creditum est. Eius modi enim nature hominem esse aiebant, ut facile per sese corrumpatur in se, amplius uero impulsionibus ad flagitium extrinsecus posse pertrahi. Asserebant quoque ex decretis patrum, et [568 1Kb] canonum scriptis, neque inuitum ad eucaristiam impellendum, neque eucaristiam perditionis causa cuiquam offerendam, cum redemptionis gratia et petentibus offerendam, et inuitis negandam credendum sit. Indignum etiam uideri panem angelorum et hominum temere indignis dari, cum ipsa Diuinitas et immundos abhorreat, et puros mira Diuinitas et immundos abhorreat, et puros mira parcitate foueat, iuxta quod scriptum est: Spiritus  sanctus discipline effugiet fictum, et auferet se a cogitationibus que sunt sine intellectu, et corripietur a superueniente iniquitate . Ab episcopis ergo Remorum dioceseos ordinatus Arnulfus et sacerdotalibus infulis decenter insignitus est. Nec multo post, a papa Romano missum apostolice auctoritatis pallium sumpsit.

32. Quod amplius iusto Karolum Arnulfus dilexerit.---Qui cum ex tanta dignitate procederet insignis,  illud tamen infortunii genus arbitrabatur, quod ipse superstes de patrio genere nullum preter Karolum habebat. Miserrimum quoque sibi uideri, si is honore frustraretur, in quo solo spes restituendi genus paternum sita foret. Patruo itaque miserescebat; illum cogitabat, illum colebat, illum pro parentibus carissimum habebat. Apud quem collato consilio, querebat quonam modo in culmen honoris illum prouehere posset, sic tamen ut ipse regis desertor non appareret.

33. Remorum captio.---Cuius rei rationem sic fieri arbitrabatur, ut statueretur [569 1Kb] tempus, quo primates quot posset, in urbe acsi aliquid magnum ordinaturus ipse colligeret. Tunc etiam Karolus per noctis silentia cum exercitu ad portas urbis adueniret.  Nec tunc deesset qui exercitui irruenti portas panderet, iuratus secreti fidem [570 1Kb] . Exercitus intromissus urbem inuaderet, atque sese cum primatibus collectis comprehenderet, uim inferret, ac ergastulo [571 1Kb] detruderet. Itaque factum foret, ut et regia potestas infirmaretur, et patruo uirtus dominandi augesceret, nec ipse desertor uideretur. Quod et effectum habuit.

34. G. et u. comites, atque alios uiros consulares [572 1Kb] inuitat. Quiddam magnum sese ordinaturum mandat: unde et multum eis maturandum. Illi sine dilatione aduenerunt, in obsequio domini paratissimos se demonstrantes. Arnulfus alia pro aliis dans, quod uere molitur penitus dissimulat. Ad quid potius intendat, omnes ignorant. Uni tantum de cuius  taciturnitate et fide non diffidebat, id totum credulus commisit. Qua nocte Karolus [573 1Kb] intromitendus [574 1Kb] esset aperuit; et ut tunc portarum claues a suo ceruicali tolleret, urbemque armatis aperiret, iussit. Nec multo post, nox cui hoc debebatur flagitium, affuit. Karolus cum exercitu tempore deputato ad portas urbis nocturnus affuit. Algerus presbyter---sic enim uocabatur---introrsum cum clauibus se presentem habuit. A quo mox porte patefacte sunt, exercitusque intromissus. Urbs quoque a predonibus direpta et spoliata.

35. Arnulfi [575 1Kb] suorumque captio [575 1Kb] .---Unde cum clamor per urbem fieret, tumultusque discurrentium ciues incautos excitaret, Arnulfus eque turbatum clamore sese simulat. Et fingens metum,  turrim petiit atque conscendit. Quem comites [576 1Kb] secuti, post se ostia obserauere. Karolus Arnulfum perquirens nec reperiens, ubinam lateret scrutabatur. Cui cum proderetur in turris cacumine latere, ostio mox custodes adhibuit. Et quoniam nec cibum nec arma ante congesserant, Karolo cedunt, atque a turri egressi sunt.

36. Comprehensique et Laudunum ducti, custodibus deputati sunt. Karolo redeunte et fidem ab eis  querente, unanimiter refragantur. Odium ergo utrimque simulant; pium affectum nullo modo produnt. Ab utroque querimonia nonnulla simulabatur, eo quod alter desertor, alter inuasor alterius ab utroque enuntiaretur [577 1Kb] . Tandem Arnulfus [578 1Kb] sacramento fidem faciens, libertate potitus est et ad sua reuersus. Karolo exinde in omnibus fauit. Ius quoque fidei, regi seruandum, penitus abrupit. G. et u. per dies aliquot carcere detrusi, non multo post sacramento astricti, redire permissi sunt. Karolus ergo, felici successu insignis, Remorum metropolim cum Lauduno, ac Suesionis, earumque oppidis optinuit.

37. Impetus [579 1Kb] Hugonis [579 1Kb] .---Nec defuit qui id ad regis [580 1Kb] aures perferrent. Qua rex contumelia  perstrictus quid inde agendum foret sciscitabatur. Comperitque non precibus, non donis, sed uiribus et armis inuocata Diuinitate hoc esse labefactandum. Sex milia itaque militum collegit in tirannum ire disponens; obsidionem ei adhibere cupiens, si copie sibi sufficiant; et si ei felix adsit fortuna, tandiu id committere uolens, donec aut armis aut inedia hostem precipitet. Proficiscitur ergo magnanimis. Et per terram unde annonam hostes asportabant, exercitum duxit. Quam etiam penitus depopulatus combussit; sic efferatus, ut nec tugurium saltem deliranti anui relinqueret. Post animo precipiti exercitum in hostem retorquens, obsidionem adhibere nitebatur. Karolus cum ante sibi copias parasset, uenienti resistere uiriliter conabatur.  Quatuor milia etenim pugnatorum Lauduni collegerat animoque firmauerat, ut si non impeteretur, quiesceret; et resisteret, si urgeretur.

38. Exercitus [581 1Kb] tripertito [581 1Kb] ordinatur [581 1Kb] .---Rex interea exercitum inducens, Karoli legionem ordinatam pugnatum uidet. Exercitum ergo tripertito diuidit, ne multus exercitus, mole sui grauatus, propriis uiribus frustraretur. Tres itaque acies constituit, primam belli primos impetus [582 1Kb] inituram; secundam que labenti succurreret, uiresque referret; tertiam uero spoliis eripiendis ordinauit. Quibus sic diuisis et ordinatis, prima acies signis erectis congressura cum rege incedebat; relique due locis constitutis parate succurrere opperiebantur.

 39. Karolus cum quatuor milibus obuius procedit, summam Diuinitatem inuocans ut ab innumeris paucos protegat; multitudini non fidendum, et paucitati non diffidendum demonstret. Quem incedentem Arnulfus comitabatur suos adhortans, ut animo forti starent. Ordinati et indiuisi procederent. De uictoria a Deo nullo modo diffiderent. Si uiriliter inuocato Deo starent. cum multa gloria et fama uictoriam in  breui adepturos. Processit exercitus uterque, donec alter alterum in prospectu haberet; et sic uterque fixus herebat. Utrimque non mediocriter dubitatum est, cum Karolus rei militaris inopiam haberet, regem uero animus sui facinoris conscius contra ius agere [583 1Kb] argueret, cum Karolum paterno honore spoliauerit, atque regni iura in sese transfuderit. His uterque herens persistebat. Tandem ratione congrua a primatibus regi suggestum est aliquantisper cum exercitu standum. Si hostis aduentaret, comminus congrediendum; si nullus lacessiret, cum exercitu redeundum. Nec minus a Karolo idem deliberatum fuit. Unde quia uterque constitit, uterque sibi cessit. Rex exercitum reduxit; Karolus uero Lauduni sese recepit.

 40.  O. interea Drocarum  cupidus, de Lauduni captione sese plurimum diffidere apud regem simulate querebatur, cum aries cesserit, militesque uiribus diffiderent, immo etiam urbs ipsa inaccessibili situ obnitentes contempnat. Rex merore confectus, ab O. subsidia petit; sese uicem recompensaturum, si copias suppeditet, et ad integrum urbem expugnet. Quod si inpresentiarum aliquid quod largiendum sit petat, sine dubio sese liberaliter exhibiturum. O. Lauduni inpugnationem simulque et captionem in proximo pollicetur, si tantum a rege Drocas accipiat. Rex uincendi gloriam cupiens, petenti castrum commodat. Palam omnibus cedit, promissionum de Lauduno credulus. O. quoque urbem amissam in breui sese redditurum palam  omnibus spondet. Castrum ergo a rege concessum absque mora petit, castrenses sibi sacramenti iure annectens, eisque alios aliquot quorum fidei uigorem sciebat assotians. Regia negotia exinde utiliter satagens. Cuius tamen uoluntatis effectus nullus fuit, eo quod tempestiua [584 1Kb] urbis proditio uetaret, et casus repentini aliter fieri arguerent.

41. Subtilis [585 1Kb] machinatio [585 1Kb] in Karolum et Arnulfum.---Ab hoc tempore Adalbero Laudunensium episcopus, qui ante a Karolo captus aufugerat, omni ingenio oportunitatem querebat, qua uersa uice et Laudunum caperet, et Karolum comprehenderet. Legatos itaque huiusmodi negotii officiosissimos, Arnulfo dirigens, amicitiam, fidem, suppetiarum subsidia mandat. Ei quoque utpote suo metropolitano  sese uelle reconciliari. Sibi etiam iniurie esse quod transfuga et desertor diceretur, eo quod Karolo post fidem factam non obsecutus sit. Et si uacuum sibi esset, a se id dedecoris uelle abiicere. Ad eius celsitudinem redire uelle, et Karoli amicitiam utpote domini sese optare. Unde et sibi quocumque libitum foret occurrendum mandaret. Arnulfus simulatam  fidem nesciens, legatos fallentes excipit; et utpote boni alicuius nuntios humanissime honorat. Per hos itaque locum quo occursuri et sibi collocuturi forent, letabundus designat. Illi se decepisse letati, hec domino referunt. Qui fallatie seminarium utiliter positum considerans, alcioris machinamenti dolos prodire posse aduertit. Post hec in locum statutum sibi occurrunt; amplexibus pluribus atque osculis sibi congratulantes; tantos ibi demonstrantes affectus animi, ut nulla simulatio, nullus dolus uideretur.

42. Adalberonis [586 1Kb] dolosa machinatio [586 1Kb] .---At postquam satis amplexationum, osculorum satis factum est, Adalbero penes quem simulationis color, et doli onus erat, incautum sic prior alloquitur: »Idem casus, eademque fortuna, ambos nos male perstringit;  unde et idem consilium eademque ratio nobis captanda uidetur. Nuper enim ambo lapsi, uos ab gratia regis, ego a Karoli amicitia decidi. Unde et nunc uos Karolo, ego regi faueo. Ille uobis, iste mihi promptissime credit. Si itaque per uos Karoli amor mihi restituatur, regis gratia uobis non aberit. Quod et facto difficile non erit. Karolum igitur conuenite, et pro me si forte concesserit orate. De fide erga eum habenda, multa dicere non inutile erit. De quibus si quid ei dubium uisum fuerit, post dicite probandum sacramentis. Si his episcopatus reddiderit sedem adsint sanctorum reliquie, paratus sum fidem facere. Si hoc satis erit et reddiderit, de regis gratia plurimum confidite. In hac lingua et manu, pax sita est et dissidentia. Regem  adibo. Commodum quoddam spondebo, quod non solum sibi sed et posteris sit profuturum. Dolos Karoli proferam. Incauto nimis metropolitano, preiuditium factum asseram; et quod penitus hoc metropolitanum peniteat, nonnullis amplificationibus asseuerabo. Rex suapte mihi credulus, hoc gratissimum accipiet. Et quia hec ratio utrimque agitabitur, duo commoda gignentur. Ex quibus duobus tertium elucebit. Nam cum et uobis gratia regum, et mihi Karoli reddetur, per nos consequenter aliorum utilitas comparabitur. Sed hic iam uerborum finis; iam nunc dicta factis probentur. Datisque strictim osculis, promissa polliciti ab se digressi sunt [587 1Kb] .

43. Arnulfus [588 1Kb] per ignorantiam [588 1Kb] Karolum patruum [588 1Kb] seducit.---Arnulfus Karolum petens Adalberonem  magnificat deceptorem nesciens, ualde etiam profuturum asserit, fidemque seruaturum testatur. Tandem in eo nil dubitandum seductus persuadet. Karolus, nepoti fauens, sese id facturum spondet, episcopatum sic redditurum non abnuit. Dum hec apud Karolum fideliter ordinabantur, Adalbero apud regem de Karolo et Arnulfo urbisque captione querebat.  Et cum tecnas  supperiores effunderet [589 1Kb] , gratulatio inde spesque urbis repetende non modica erat. Nec multo post Arnulfus Adalberoni legatos dirigit, Karoli gratiam sibi indultam liberaliter indicat, atque cum multa ambitione excipiendum in urbem. Honorem quoque absque mora recepturum. Unde nec moras faceret, sed quantotius adueniret, largitatem pollicitam experturus.

44. Adalbero [590 1Kb] Karolum et Arnulfum sacramento [590 1Kb] decipit [590 1Kb] . Adalbero sine dilatione in loco constituto Karolo et Arnulfo accitus occurrit. A quibus benigniter exceptus, non mediocrem letitiam repperit. Si quid discordie precessit, leui et raro sermone tactum preteriere. Ius amicitie inter sese exinde amplius colendum, diuersis rationibus extulere.  Quanta etiam commoditas sit profutura si amicitia bene usi sint, sepenumero retulere. Quanta quoque gloria, quantus honor, quantum presidium. Necnon et illud libatum est, in breui fieri posse, et sue partis prouectionem, et hostium precipitationem. Nihilque his [591 1Kb] obstare posse, si sola Diuinitas non impediat. Si uota sua effectus consequatur, quandoque futurum, ut per sese res publica multo honore, multa gloria, cumuletur et floreat. His dictis sacramento sibi annexi sunt, atque a se digressi. Adalbero regi se contulit, que egerat explicans. Quibus rex auditis, negotium approbat, Arnulfum sese recepturum si ueniat pollicetur, eius purgationem de obiectis se sponte auditurum. Et si recte purgetur, non minori gratia quam ante habendum. Adalbero  hec Arnulfo refert. Regem beniuolum, clementem, sibi asserit. Eum etiam eius purgationem sponte audire uelle, suique gratiam sine mora reddere. Unde et ei esse maturandum, et quantotius id petendum. Otius ergo regem adeundum, ne aliquorum dolus consilium abrumpat. Ad regem itaque ambo profecti sunt.

45. Arnulfus ad regem [592 1Kb] se contulit [592 1Kb] gratiam ab [592 1Kb] eo [592 1Kb] accepturus [592 1Kb] .---Arnulfus admissus regi, ab eo osculum accepit. Et cum de obiectis aliquam purgationi operam dare uellet, rex sibi sufficere dixit, ut a preteritis quiesceret, et exinde sibi fidem inuiolabiliter seruaret. Sese penitus non ignorare Karolum ei uim intulisse, et summa id necessitudine factum, ut ad tempus a se discederet,  et Karolo etiam nolens faueret. Sed quia id factum erat, quod labefactari non poterat, multa ratione ei esse uidendum, ut amisse urbis dampnum aliquo modo suppleret. Si urbem habere ut ante non posset, saltem Karolum ad se transire faceret, ut, se consentiente, quod peruaserat teneret. Hec et ampliora Arnulfus sese facturum pollicetur, tantum  ut regis gratia sibi reddatur, et ipse apud eum ut metropolitanus honoretur. Rex gratiam indulsit, et ut plurimum coram se honorem haberet concessit. Unde et factum est, ut in prandio die eadem regi dexter, Adalbero regine leuus resideret. His ita sese habentibus, Arnulfus ab rege dimotus est. Miram regis beniuolentiam Karolo indicauit. Quanto quoque honore apud eum habitus sit explicans, de eius gratia plurimum gloriabatur. A quo tempore regis et Karoli reconciliationem atque fauorem querebat.

46. Exceptio [593 1Kb] Adalberonis a Karolo [593 1Kb] ---Que dum sic sese haberent, Adalbero a rege digressus est, Karolumque petens, Lauduni multa ambitione exceptus est. Ad se sui redeunt, qui ante ab urbe  exulauerant. Rem familiarem ut ante disponunt, in nullo dubitantes, et pacem postmodum sperantes. Clerum quem amiserat, reuisit, eique compatitur, beniuolentiam spondet, ut a se non deficiant hortatur. Postquam satis colloquii cum suis habuit, de securitate fidei et urbis, a Karolo conuenitur. Qui  sic orsus cepit: »Quoniam Diuinitas, in omnibus misericors etiam dum punit, misericorditer operatur, iusto eius iuditio me et abiectum et receptum cognosco. Eius equitate hac urbe me exceptum arbitror, eius benignitate, quod superest prestolor. Ipsum etiam, uos et hanc urbem mihi reddidisse opinor. A Deo itaque redditum, mihi adiungi quero. Adsunt sancta, superponite dexteram, fidem contra omnes spondete. Exceptio nulla erit, si uultis  mihi comes fieri.« Ille sui uoti auidus, quicquid expetitur spondet. Super sancta dextram extendit, non ueritus iurare quodcumque propositum fuit. Unde et cunctis credulus, nulli suspectus fuit. In nullo negotio a quoque uitatur. De urbe munienda, ipse querit et deliberat. Omnium causam sciscitatur. Pro omnibus consultat. Quare ignotus cunctos latuit.

47. Comprehensio [594 1Kb] Karoli ab Adalberone.---Interea cum Karoli suorumque habitum penitus peruidisset, sese etiam nulli esse suspectum, dolos multifariam pretendebat, ut et urbem sibi redderet, et Karolum regi captum traderet. Karoli itaque colloquio utitur sepius, beniuolentiam profert amplius.  Sese quoque si oporteat sacramentis magis stringendum offert; tanta cautela calliditatis usus, ut omnino dolum simulationis colore obuelaret. Unde cum nocte quadam inter cenandum hilaris resideret , Karolus craterem aureum in quo panem infregerat uinoque temperauerat tenens, post multum cogitatum ei obtulit: »Quoniam inquiens ex patrum decretis palmas et frondes hodie sanctificastis, atque plebem [595 1Kb] sacris benedictionibus consecrastis,  nobisque eukaristiam porrexistis, aliquorum susurronum calumnias qui uobis fidendum negant uilipendens, cum instet dies passionis Domini et Saluatoris nostri Iesu Christi, hoc uasculum uestre dignitati aptum, cum uino et pane infracto uobis porrigo. Hoc poculum in signo habende et seruande fidei ebibite. Si uero fidem seruare animo non stat, poculo parcite, ne horrendam Iude proditoris speciem referatis. Quo respondente: Craterem recipiam, et potum libere ebibam!« Karolus mox prosecutus, addendum dixit: et fidem faciam. Ille ebibens prosecutus est: et fidem faciam; alioquin cum Iuda inteream! Et multa his similia anathematis uerba cenantibus dedit. Nox futuri luctus et proditionis conscia instabat. Quietum ire constitutum est,  dormitumque in mane. Adalbero sui doli conscius, dormientibus Karolo et Arnulfo, gladios et arma a capitibus eorum amouit, latibulisque mandauit . Hostiarium huius doli ignarum accersiens, cursum accelerare, et quendam suorum accersire iubet; ostium sese seruaturum interim pollicens. Quo digresso, Adalbero in ipso ostio sese medium fixit, gladium sub ueste tenens. Cui mox sui assistentes, utpote huius facinoris conscii, ab Adalberone omnes intromissi sunt. Karolus et Arnulfus matutino somno oppressi quiescebant. Coram quibus cum hostes facto agmine adessent, et illi expergefacti aduersarios aduertissent, a lectis prosilientes, et arma capessere nitentes, nec reperientes, querunt quidnam matutinus eorum afferat euentus.  Adalbero uero: »Quoniam inquit arcem hanc mihi nuper surripuistis, et ab ea exulem abire cegistis, et uos hinc dissimili tamen fortuna pellemini. Ego enim proprii iuris remansi. uos alieno subibitis.« Ad hec Karolus: »An inquit, o episcope, hesterne cene memor sis nimium miror. Non ergo ipsa Diuinitatis reuerentia inhibebit? Nihilne ius sacramenti? Nihil hesterne cene imprecatio?« Et hec dicens, preceps in hostem fertur. Quem furentem, armati circumdant, atque in lectum repulsum comprimunt. Nec minus Arnulfum peruadunt. Quos comprehensos, in eadem turri includunt. Turrim quoque clauibus et seris repagulisque custodibus adhibitis muniunt. Unde cum clamor feminarum, puerorumque  simul et famulorum ululatus in celum ferretur, ciues per urbem turbati et expergefacti sunt. Quicumque Karoli partibus fauebant, mox profugio sese liberauerunt. Quod etiam uix factum fuit. Nam cum pene adhuc fugerent, statim tota ciuitas obfirmari ab Adalberone iussa est, ut omnes quos sibi aduersos putabat comprehenderet. Quesiti fuere, nec reperti. Subductus est et Karoli filius biennis, patris uocabulum habens, et a captiuitate liberatus.  Adalbero regi Siluanectim legatos otius mittit; quondam amissam urbem iam receptam, Karolum cum uxore et natis captum, atque Arnulfum inter hostes inuentum et comprehensum mandat. Unde et sine mora cum quotcumque possit ueniat. Exercitui colligendo moram nullam intendat. uicinis quibuscumque confidit, ut post se ueniant, legatos mittat. Moxque etsi cum paucis ueniat.

48. Rex [596 1Kb] captis Karolo [596 1Kb] et [596 1Kb] Arnulfo Laudunum [596 1Kb] ingreditur [596 1Kb] .---Rex quotcumque potest assumit, et sine dilatione Laudunum petit. Nactusque urbem, et regia dignitate exceptus, de salute fidelium, urbisque ereptione et hostium comprehensione quesiuit, et addidicit. Die altera ciuibus accitis, de fide sibi habenda pertractat. Illi acsi qui  capti erant, et qui iam in ius alterius cesserant, fidem faciunt et regi sacramento asciscuntur. Urbisque securitate facta, rex Siluanectim post cum captis hostibus rediit. Suos deinde sciscitans, deliberandi rationem querebat.

49. Deliberatio [597 1Kb] quorumdam [597 1Kb] apud regem super [597 1Kb] Karolo. [597 1Kb] .---Qua de re aliorum sententia erat, a Karolo uiro claro [598 1Kb] , et regio genere inclito eius natos omnes cum natabus obsides accipiendos; petendum etiam ab eo sacramentum, quo regi fidem faciat regnum Francie numquam sese repetiturum, contra natos quoque testamentum inde facturum. Quo facto Karolum dimittendum censebant. Aliorum uero sententia huiusmodi erat. Tam clarum et antiqui generis uirum non mox reddendum, sed apud  regem tam diu habendum, donec qui eius captionem indignaturi sint [599 1Kb] appareant. Si eo numero et nomine atque duce premineant, ut indigni non sint qui hostes regis Francorum dicantur, siue inferiores sint, attendendum. Si ergo pauci et inferiores indignentur, tenendum censebant; si uero maiores et quam plures, reddendum superiori ratione suadebant. Karolum ergo cum uxore Adelaide et filio Ludouico, et filiabus duabus, quarum altera Gerberga, altera Adelaidis dicebatur, necnon et Arnulfo nepote carceri dedit.

50. De difficultate [600 1Kb] sui itineris [600 1Kb] ab [600 1Kb] urbe [600 1Kb] Remorum Carnotum [600 1Kb] .---Ante horum captionem, diebus ferme 14, cum auiditate discendi logicam  Yppocratis [601 1Kb] Choi, de studiis liberalibus sepe et multum cogitarem, quadam die equitem Carnotinum in urbe Remorum positus offendi. Qui a me interrogatus quis et cuius esset, cur et unde uenisset, Heribrandi clerici Carnotensis legatum sese, et Richero sancti Remigii monacho se uelle loqui respondit. Ego mox amici nomen et legationis causam aduertens, me quem querebat [602 1Kb] , indicaui, datoque  [602 1Kb] osculo semotim [602 1Kb] secessimus [602 1Kb] . Ille mox epistolam protulit, hortatoriam ad aphorismorum lectionem. Unde et ego admodum letatus, assumpto quodam puero cum Carnotino equite, iter Carnotum arripere disposui. Digressus autem, ab abbate [603 1Kb] meo  unius tantum paruaredi solatium accepi. Nummis etiam, mutatoriis, ceterisque [604 1Kb] necessariis uacuus, Orbatium  perueni, locum multa caritate inclitum. Ibique domni abbatis D. colloquio recreatus, simulque et munificentia sustentatus, in crastino iter usque Meldim peragendum arripui. Ingressus uero cum duobus comitibus lucorum anfractus, non defuere infortunii casus. Nam fallentibus biuiis, sex leugarum superfluitate exorbitauimus, Transmisso uero Teodorici  castello, paruaredus ante uisus bucephalus, fieri cepit asello tardiusculus. Iam sol a mesembrino discesserat, totoque ere in pluuias dissoluto, in occasum uergebat, cum fortis ille bucefalus supremo labore uictus, inter femora insidentis pueri deficiens corruit, et uelut fulgure traiectus, sexto [605 1Kb] miliario ab urbe exspirauit. Quanta tunc fuit perturbatio, quanta anxietas, illi perpendere ualent qui casus similes aliquando perpessi sunt, et ex similibus similia colligant. Puer inexpertus tanti itineris difficultatem, fessus toto corpore, equo amisso, iacebat. Impedimenta sine uectore aderant. Imbres nimia infusione ruebant. Celum nubila pretendebat. Sol iam in occasu minabatur tenebras. Inter hec omnia, dubitanti consilium a Deo non defuit. Puerum  namque cum impedimentis ibi reliqui; dictatoque ei quid interrogatus a transeuntibus responderet, et ut sommo imminenti resisteret, solo equite Carnotino comitatus, Meldim perueni. Pontem quoque uix de luce uidens, ingredior. Et dum diligentius contemplarer, nouis iterum infortuniis angebar. Tantis enim et tot hiatibus patebat, ut uix ciuium necessarii die eadem per eum transierint. Carnotinus inpiger, et in peragendo itinere satis prouidus, nauiculam circumquaque inquirens et nullam inueniens, ad pontis pericula rediit, et ut equi incolumes transmitterentur e celo emeruit. Nam in locis hiantibus equorum pedibus aliquando clipeum subdens, aliquando tabulas abiectas adiugens, modo incuruatus, modo erectus, modo accedens, modo recurrens, efficaciter cum equis  me comitante pertransiit. Nox inhorruerat mundumque tetra caligine obduxerat, cum basilicam sancti Pharonis introii, fratribus adhuc parantibus potum caritatis. Qua die sollempniter pranserant, recitato capitulo [606 1Kb] de cellarario monasterii, quod fuit causa tam sere potationis. A quibus ut frater exceptus, dulcibus alloquiis, cibisque sufficientibus recreatus sum. Carnotinum equitem cum equis uitata  pontis pericula iterum attemptaturum, puero relicto remisi. Arte premissa pertransiit; et ad puerum secunda noctis uigilia errabundus peruenit. uixque eum sepius inclamatum repperit. Quo assumpto cum ad urbem deuenisset, suspectus pontis pericula, que pernitioso experimento didicerat, cum puero et equis in cuiusdam tugurium declinauit; ibique per totam diem incibati, nocte illa ad quiescendum non ad cenandum collecti sunt. Quam noctem ut insomnem duxerim, et quanto in ea cruciatu tortus [607 1Kb] sim, perpendere possunt qui cura carorum aliquando uigilasse coacti sunt. Post uero optata luce reddita, nimia esurie confecti, maturius affuerunt. Eis etiam cibi illati; annona quoque cum paleis equis anteposita est. Dimittensque abbati Augustino [608 1Kb] puerum  peditem, solo Carnotino comitatus Carnotum raptim deueni. Unde mox equis remissis, ab urbe Meldensi puerum reuocaui. Quo reducto et omni sollicitudine amota, in aphorismis [609 1Kb] Yppocratis uigilanter studui [609 1Kb] apud domnum Herbrandum magne liberalitatis atque scientie uirum. In quibus cum tantum prognostica morborum accepissem, et simplex egritudinum cognitio cupienti non sufficeret, petii etiam ab eo lectionem eius libri, qui inscribitur de concordia Yppocratis, Galieni [610 1Kb] , et Surani. Quod et obtinui; cum eum in arte peritissimum, dinamidia farmaceutica, butanica, atque cirurgica non laterent.

51. Quod ex querela [611 1Kb] reprehendentium [611 1Kb] captionem [611 1Kb] Arnulfi, regio [611 1Kb] iussu [611 1Kb] sinodus [611 1Kb] habita [611 1Kb] est [611 1Kb] .---Sed ut iam superioris negotii seriem repetamus,  cum de episcopi captione aliqui amicorum [612 1Kb] indignarentur, nonnulli etiam scolasticorum in eius defensionem alia scriberent, alia scripta de canonibus proferrent, idque ad, aures regum relatum esset, edicto [613 1Kb] regio decretum est, ut episcopi Gallie omnes qui ualent et maxime qui comprouinciales sunt, in unum conueniant. Qui autem adesse non possent, suam absentiam per legatos idoneos a suspitione purgarent. Ibique certis ac firmis decretorum rationibus aut conuictum dampnarent, aut pristine sedis dignitati purgatum restituerent. Collecti sunt ergo in cenobio monachorum sancti Basoli confessoris , Remorum diocesanei, Remensis quidem metropolitani comprouinciales, Guido Suesorum episcopus, Adalbero Laudunensis episcopus, Heriueuus  Beluacensis episcopus, Godesmannus Ambianensis episcopus, Rathodus Nouiomensis episcopus, Odo Siluanectensis episcopus, Daibertus Bituricensium metropolitanus; Lugdunensis metropolitani comprouinciales, Gualterus Augustudunensis episcopus, Bruno Lingonensis episcopus, Milo Matisconensis episcopus, Siguinus Senonensium metropolitanus, cum suis Arnulfo Aurelianensi episcopo, Herberto Autisiodorensi episcopo. Qui in unum considentes,  diuersorum locorum abbates qui aderant, post solitariam sui disputationem, secum consedere iusserunt.

52. Deliberatio [614 1Kb] de dignitate [614 1Kb] habendi [614 1Kb] iuditii et prelature [614 1Kb] .---De habenda igitur sinodo, ratione facta, ordinandum putabant, cui potestas iudicandi de singulis conferretur; quem etiam habendarum rationum custodem atque interpretem accommodarent. Iudicandi itaque dignitas, Siguino Senonensium metropolitano commissa est, eo quod etatis reuerentia et uite merito plurimum commendaretur. Ordinandi uero facultas ac magisterium interpretandi, Arnulfo Aurelianensi episcopo credita est, eo quod ipse inter Galliarum episcopos, eloquii uirtute et efficatia dicendi florebat. His ergo sic habitis,  post cleri ingressum, sententiis ad negotium facientibus recitatis, Arnulfus sic prefatus ait:

53. Elocutio [615 1Kb] Arnulfi [615 1Kb] in [615 1Kb] sinodo.---»Quoniam, patres reuerendi, serenissimorum regum iussu, necnon et sacre religionis causa huc conuenimus, multa fide, multo etiam studio cauendum uidetur, ne nos qui gratia sancti Spiritus hic collecti sumus aut odium alicuius, aut amor, a rectitudinis norma exorbitare faciat. Et quia hic in nomine Domini collecti sumus, ante conspectum summe Diuinitatis ueridicis sententiis debemus omnia agitare; nulli loquendi locum surripere; ueritati operam dare; pro ueritate uiuaciter stare; contra obiecta, simplicibus ac puris sententiis et intendere et respondere. Unicuique debitus honor seruetur; dicendi potestas omnibus  sit. Intendendi etiam et refellendi libertas omnibus concessa sit. Nunc deinde quoniam me ante omnes fari uoluistis, causam huius sinodi [616 1Kb] coram edicendam arbitror, quatinus bene digesta, omnibus ut est uideatur. Clarissima illa Remorum metropolis, proditione nuper peruasa ab hostibus fuit. Sancta sanctorum hostium impetu contaminata sunt; sanctuarium Dei, nefariis quibusque uiolatum; ciues quoque a predonibus direpti. Quorum malorum ille auctor esse criminatur, qui ab hostibus tutari debuit, Arnulfus eiusdem urbis episcopus. Hoc ei intenditur. Ad hoc discutiendum, regalis dignitas hic nos collegit. Elaborate igitur, patres reuerendi, ne unius perfidia, dignitas sacerdotatis uilescat.«

54. Sermocinatio [617 1Kb] Daiberti [617 1Kb] pro [617 1Kb] iuditiondo.  ---Contra hec cum quidam residentium responderent, huiusmodi hominem quantotius conuincendum, et sic iusto iuditio puniendum, Siguinus episcopus non id sese permissurum respondit, ut is qui maiestatis reus accusatur, sub discutiendi censura ponatur, nisi ante ex iureiurando promissionem indulgentie ab regibus et episcopis accipiat. Idque faciendum asserebat ex concilii Toletani capite 31. Quod quia breuitati studemus, omisimus ponere.

 54*. Daibertus Bituricensium archiepiscopus dixit: »Cum constet factum, et de nomine facti dubitatio nulla sit, quantum quoque facinus perpendatur, quomodo ex necessitate reo sit indulgendum, penitus non aduerto. Hic enim incurrere necessitas uidetur, cum iuditium promulgandum non sit, nisi prius supplicii indulgentia conuincendo concessa fuerit. At si ad secularia iura respiciatur, quodcumque scelus quisque commiserit, secundum sceleris modum, penitentie seueritati subiacebit.«

55. Heriueuus Beluacensis episcopus dixit: »Cauendum summopere est, ne leges diuinas forensibus comparemus. Plurimum enim a se different, cum diuinarum sit de ecclesiasticis negotiis tractare et secularium secularibus adhiberi. Quarum prime  tanto secundas superant, quanto secunde primis inferiores sunt. Unde et diuinis per omnia suus honor seruandus est. Si ergo frater et cepiscopus noster Arnulfus maiestatis reus conuictus fuerit, pro sacerdotali reuerentia, et sanguinis affinitate, a serenissimis regibus indulgendum aliquatenus non abnuo. Iuditii tamen sententiam omnino non effugiet, si sua confessione indignus sacerdotali dignitate manifestabitur.«

56. Indignatio [618 1Kb] Brunonis [618 1Kb] in Arnulfum [618 1Kb] .--- Bruno Lingonensis episcopus dixit: »Hunc unde hic sermo habetur, in has miserias precipitasse uideor, cum contra multorum bonorum uota, ad honoris culmen prouexi. Et hoc non solum propter carnis affinitatem effeci, sed etiam ut ad melioris uite  statum illum attraherem, cum non ignorarem ipsum Laudunensis urbis peruasorem, atque nefarie factionis temerarium principem, sub iure cirographi, regibus fidem spopondisse pro nullo preterito aut futuro sacramento, fidem promissam sese umquam uiolaturum; regum hostes pro ingenio et uiribus impetiturum; illisque in nullo communicaturum. Sed quia Karolus auunculus meus, regum aduersarius patet, cum ei is de quo loquimur communicauit, fidemque sacramento dedit, ius fidei promisse penitus abrupit. An Manasse [619 1Kb] et Rotgerus regum aduersarii dicendi non sunt, qui cum Karolo urbis Remorum peruasores fuere, et sancte Dei genitricis Marie basilicam cum armata manu ingressi sunt, sanctuariumque nefario ingressu uiolauerunt? Hos  etiam iste sui consilii custodes, et amicorum precipuos habebat. Quod quia euidentissimum est, dicat nunc ipse, cuius impulsione aut suasione istud aggressus sit. Aut certe alii intendet, aut conuictus estimoniis labascet. Nullus consanguinitatis amor, nulla habite familiaritatis gratia, a recti iudicii forma me aliquo modo seducent.«

57. Laus [620 1Kb] Godesmanni [620 1Kb] de magnanimitate [620 1Kb] Brunonis et [620 1Kb] ut [620 1Kb] ab eo iuditium constituatur [620 1Kb] postulatio.---Godesmannus Ambianensis episcopus  dixit: »Nouimus uenerabilis Brunonis magnanimitatem, quem nullus affinitatis amor, nulla familiaritas a ueritate sequestrat, at rigor animi, et morum probitas ueridicum et cui credendum sit promptissime indicant. Ergo quia de examinatione reatus fratris et cepiscopi nostri Arnulfi mentio superius facta est, ab eo querendum uidetur, quale ex hac re habendum sit iuditium, eo quod ipsum oporteat iuditii temperare censuram, cum ipse sic inter utrumque sit constitutus, ut et regi fidem, et Arnulfo ex consanguinitate dilectionem debeat. Unde et nullius doli suspitione tenendus erit, quem fidelitas domini ad iuditium incitabit, et caritas proximi a maliuolentia prohibebit.«

58. Responsio Brunonis.---Ad hec Bruno episcopus:  »Mentem, inquit, uestram satis plane intelligo. Hic qui reus maiestatis accusatur, carnis affinitate mihi coniungitur, utpote auunculi mei Lotharii regis filius. Unde et uestra benignitas mihi fieri iniuriam metuit [621 1Kb] , si dignum de eo a uobis proferatur iuditium. Sed absit ut amorem consanguinitatis Christi amore preciosiorem habeam. Rem unde agitur, sanctitas uestra subtili indagine mecum discutiat. De condemnatione conuicto inferenda nichil metuentes, cum eque iustum sit et reum maiestatis damnari, et innocentem laxari.«

59. Demonstratio Ratbodi [622 1Kb] , quod libellum [622 1Kb] infidelitatis episcopi [622 1Kb] Lothariensium [622 1Kb] perperam [622 1Kb] calumnientur.---Ratbodus Nouiomensis episcopus dixit: »Si placet, patres reuerendi, libellum  fidelitatis, ab Arnulfo quondam regibus de habenda fide porrectum, a uobis nunc discutiendum puto. uidetur enim, quod solus in eius dampnatione sufficiat, eo quod fidem iureiurando promissam, et manus scripto roboratam sacrilegio periurii penitus uiolauerit. Sed est quiddam quod remordet, quod scilicet a Lothariensium episcopis ut fertur contra illum disputatur. Calumniantur enim contra leges diuinas scriptum, lectum, reconditum. Unde et si placet, iam a uobis discutiendus in medium proferatur.« Sinodus dixit: »Proferatur.«

60. Textus libelli [623 1Kb] fidelitatis [623 1Kb] Arnulfi.---Prolatus est itaque hanc textus seriem habens: »Ego Arnulfus, gratia Dei preueniente Remorum archiepiscopus, promitto regibus Francorum Hugoni et Rotberto me fidem purissimam seruaturum, consilium  et auxilium eis secundum meum scire et posse in omnibus negotiis prebiturum; inimicis [624 1Kb] eorum nec consilio nec auxilio ad eorum infidelitatem scienter adiuturum. Hec in conspectu diuine maiestatis, et beatorum spirituum et totius ecclesie assistens promitto, pro bene seruatis laturus premia eterne beatitudinis. Si uero, quod nolo et quod absit, ab his deuiauero, omnis benedictio mea conuertatur in maledictionem, et fiant dies  mei pauci, et episcopatum meum accipiat alter. Recedant a me amici mei, sintque perpetuo inimici. Huic ego cirographo a me edito, in testimonium benedictionis uel maledictionis mee subscribo, fratresque et filios meos ut subscribant rogo. Ego Arnulfus archiepiscopus subscripsi.«

61. Arnulfus [625 1Kb] libellum [625 1Kb] ex parte probat [625 1Kb] , et ex parte uituperat [625 1Kb] .---Quo recitato, a sinodo inuestigatur an alicuius reprehensionis aut defensionis uim habere uideatur. Tunc uenerabilis episcopus Arnulfus, eo quod officium interpretandi ei commissum erat: »Et pro se, inquit, ex parte defensionem continet, et uires ex parte reprehensoribus accommodat. Causa namque ut scriberetur, eius auctor Arnulfus fuit. Qui cum detestande cupiditatis  morbo nimium laboraret, egit quod reprehendi potest, cum iuratus fidem non seruauit. Hoc enim reprehensioni succumbit. Et quod sapientes et boni id effecerunt, quod dolis et astutie perditissimi hominis contrairet, contra querulos defensioni firmitatem affectat, uiresque ministrat. Et quicquid illud sit, testimonio tamen roborandum est. Procedat Adalgerus presbyter. Adest namque qui rerum seriem proditionis conscius optime nouit. Ille inquam adsit, et uestre claritudini inauditum scelus edicat, ut et ubi sit uituperatio habenda cognoscatis, et ubi laus concedenda uideatis.«

62. Admouetur [626 1Kb] Adalgerus [626 1Kb] accusationi [626 1Kb] . Hic rar . . accusatio [626 1Kb] .---Adalgerus itaque accersitus adest. Super hac re interrogatus et nil moratus  respondet: »Utinam, patres sancti, in hac uocatione concedatur mihi aliqua remissionis indulgentia. Sed quia ad id deueni, ut si quid quod pro me faciat inueniri possit, id contra me stare uideatur, uerbis breuioribus quod queritis edicam. Dudo, Karoli miles, hortatus est, ut hanc unde hic queritis proditionem aggrederer, sic domino meo placere iuratus. Unde cum ei non crederem, dominum meum per me interrogaui. Sese id fieri uelle respondit. Ut autem hoc dedecus specie honesti uelaretur, Karolo manus dedi; eiusque factus, proditionem per sacramentum spopondi. Et feci quidem, sed non iniussus. Quod si uobis falsum uideatur, paratus sum omnia iuditiorum genera subire.«

63. Breuis et [627 1Kb] dilucida [627 1Kb] demonstratio [627 1Kb] criminis  [627 1Kb] a Guidone episcopo [627 1Kb] .---Guido Suessionensis episcopus dixit: »Ut hic ex ratione huius intelligitur, unius reatus forte ambo tenentur. Nam cum hic sese effecisse asserat, non est immunis eius dominus, qui facinus perpetrandum suasit, eo quod sceleris causam se ipsum prebuerit. Quoniam ergo utriusque negotium inditiis euidentibus constat, cum alter facinus suaserit, alter effecerit, iuditii censura, uestram paternitatem non latet. Est etiam quod iuditio habendo uires prebeat, quod  cum ipse episcopus proditionis auctor extiterit, ut suum flagitium melioris zeli feruore tegeret, multe excommunicationis et maledictionis anathemate, a corpore et sanguine Domini separauit, atque ab ecclesia fidelium suspendit, Remensium predonum auctores, factores, cooperatores, fautores, et a propriis dominis rerum sub emptionis nomine abalienatores. Sed cum tanti mali episcopus auctor existat, anathemate inuolutus manifestissime patet. Quod etiam ad eius condempnationem non minimum ualet.«

64. Indignatio Gualteri in Arnulfum.---Gualterus Augustudunensis episcopus dixit: »An male sane mentis hic episcopus non est qui pro se defensiones nititur, cum regibus et tot patribus eius  iniquitas dilucide pateat, et insuper presbyteri malorum conscii testimonio conuincatur? An ipse mali inuentor, periculum anathematis euadere potuit, cum ipse mali inuentor et fautor, inuentores et factores, fautoresque maledictionis telo perfodit? An ipsam Diuinitatem hec perpendere non animaduertit, cum scriptum sit, quod oculi Domini in omni loco contemplantur bonos et malos ? Et certe arbitror, quia dixit insipiens in corde suo: Non est Deus . Animaduertite ergo, patres, quam corrupti sunt et abominabiles facti sunt in studiis suis factor et fautor.«

65. Odonis episcopi admonitio [628 1Kb] de iuditio [628 1Kb] accelerando [628 1Kb] .---Odo Siluanectensis episcopus dixit:  »Quoniam religionis causa, et iussu serenissimorum regum, hic collecti sumus, non est differendum habendi iuditii examen. Id enim reges prestolantur. Clerus et plebs idem expectant. Nec est in diuersissimis sententiarum rationibus diutius immorandum, cum res sit euidens, et iuditii ratio in promptu sit. De quibus non solum patrum statuta legitis, uerum etiam per consequentias rerum equitatis censuram proferre non ignoratis.«

66. Arnulfi persuasio [629 1Kb] ad defensores [629 1Kb] ut libere [629 1Kb] disputent.---Arnulfus Aurelianensis episcopusdixit: »Licet, patres uenerandi, hec certissime se sic habeant, ut de Arnulfo predicantur, plurimisque sententiis patrum, iusto iuditio damnari ualeat, tamen ne uideamur de fratris ruina letantes,  et in eius damnatione absque iusto ardentes, statuendum communi decreto arbitror, ut quicumque in eius defensione aliquid dicere nititur, locum defensandi habeat, reuoluat uolumina, proferat quot uult sententias, atque omnia que ad defensionem parauit, hic coram nil metuens effundat. Atque hoc constituendum reor, ut ultra eis defensandi locus non pateat. Hic tantum nunc cogitata edicant.« Tunc Siguinus episcopus Arnulfi statutum approbat, ac decretalibus interdictis [630 1Kb] , uiolari inhibet.  Si quispiam ergo quid dicere habet, ut edicat ammonet.

67. Defensio [631 1Kb] scolasticorum [631 1Kb] pro Arnulfo.---Et cum plures ibi assisterent, qui in defensione niterentur, maximi tamen defensores fuere abbates, Abbo Floriacensis, et Ramnulfus Senonensis, atque Iohannes scolasticus Autisiodorensis. Hi enim scientia simul et eloquentia inter suos insignes habebantur Et indicto silentio, librorum multa uolumina aperta sunt, multa quoque ex patrum decretis prolata, nonnulla etiam ad defensionem obiecta. Inter que quatuor principaliter obiiciebant. Aiebant enim, inprimis eum sue sedi restituendum. Deinde legitimam ei uocationem adhibendam. Tum quoque Romano pontifici id innotescendum. Et postremo, pontificis  Romani auctoritate, in generali sinodo totum facinus discutiendum. Hoc etiam secundum diuinas et humanas leges, approbandum asserebant.

68. Infirmatio [632 1Kb] defensionis [632 1Kb] .---Ab altera uero parte responsum est, eum sedi pristine non restituendum, eo quod culpis euidentissimis a probabili accusatore conuictus, ad flagicia magis preceps, quam ad religionis honorem et dominorum fidem commodus uideretur. Nec iam ultra esse uocandum, cum post proditionis nefas, per sex continuos menses uocatus fuerit, et ad rationem uenire contempserit. Romano uero pontifici notificari non posse, eo quod itineris difficultas, atque inimicorum mine id plurimum prohiberent. Id uero sceleris iam non esse discutiendum, cum totum constaret, accusator crimen  intenderet, ac firmamentum multiplex afferret; reus uero conuictus nil contra ualeret. His episcoporum sententiis multa ratione prolatis, defensores cedunt.

69. Quibus a defensione cessantibus, episcopi nichil aliud superesse, nisi Arnulfum in medium statuendum censebant, ut pro se que uellet responderet. uocatus itaque in ordine episcoporum consedit. Cui postquam ab episcopis multa illata fuere, quibus conclusus cessauit, et ille ut potuit alia intendit, alia reppulit, uictus tamen, argumentorum rationibus succubuit, et sese reum ac sacerdotio indignum coram confessus est.

70. Regum [633 1Kb] ingressus [633 1Kb] in sinodum.---Quod cum regibus suggestum est, ipsi cum primatibus  sacro episcoporum conuentui sese inferunt; gratias episcopis reddentes, eo quod pro se et salute principum diu deliberassent. Petunt quoque gestorum seriem sibi euolui, et in quo constiterint rationum fine. Tunc etiam omnium gestorum series regibus exposita est. Post auditum narrationis ordinem, iam tempus adesse iuditii habenti asseuerant. Tunc episcopi Arnulfum ut regum genibus prouoluatur commonent, reatum quoque suum confiteatur, atque pro sui uita, et membrorum integritate supplicet.  Ille mox dominorum pedibus prostratus, crimen confessus est; et sacerdotio se indignum asserens, pro uita et membris suffusus lacrimis postulabat. Unde et uniuersam sinodum in lacrimas cegit. Reges multa pietate flexi, uitam et membrorum integritatem indulgent. Sub custodia sui, absque ferro et uinculis habendum decernunt.

71. Decretale .---Et a terra erectus, interrogatur an abdicationem sui canonum auctoritate sollempniter uelit celebrari. Quod cum episcoporum ordinationi totum committeret, mox decretum est, ut quia se indignum sacerdotio confitebatur, scelusque non tegebat, sicut gradibus prouectus fuit, ita gradibus deponeretur. Suasus ergo, regibus que ab eis acceperat reddidit, sacerdotales uero infulas  episcopis sine mora laxauit. Interrogatus etiam an abdicationis et repudii libellum faceret, ad uotum episcoporum omnia sese facturum respondit. Et libellum mox scriptum et oblatum, coram regibus in concilio legit, atque subscripsit.

72. Textus libelli repudii [634 1Kb] Arnulfi.---Textus autem libelli huiusmodi erat: »Ego Arnulfus gratia Dei Remorum quondam episcopus, regnoscens fragilitatem meam, et pondera peccatorum meorum, testes confessores meos Siguinum archiepiscopum, Daibertum archiepiscopum, Arnulfum episcopum, Godesmannum episcopum, Heriueum episcopum, Ratbodum episcopum, Walterum episcopum, Brunonem episcopum, Milonem episcopum, Adalberonem episcopum, Odonem episcopum, Widonem episcopum, Heribertum episcopum,  constitui mihi iudices delictorum meorum, et puram ipsis confessionem dedi, querens remedium penitendi, et salutem anime mee, ut recederem ab officio et ministerio pontificali, quo me recognosco esse indignum, et alienum me reddens pro reatibus meis in quibus peccasse secreto ipsis [635 1Kb] confessus sum, et de quibus publice arguebar, eo scilicet modo ut ipsi sint testes, et potestatem habeant substituendi et consecrandi alium in loco meo, qui digne preesse et prodesse possit ecclesie cui actenus indignus prefui. Et ut inde ultra nullam repetitionem aut interpellationem, auctoritate canonica facere ualeam, manu mea propria subscribens firmaui. Quo ita perlecto, ita subscripsi. Ego Arnulfus quondam Remorum archiepiscopus subscripsi.« Necnon et adstantes episcopi ab  eo rogati ut subscriberent, subscripserunt, atque sic ei responderent: »Secundum professionem et subscriptionem tuam cessa ab officio.« Post hec sacramenti iure hos qui sui fuerant absoluit, atque libertatem transeundi in ius alterius uictus concessit.

73. Depositio [636 1Kb] Adalgeri presbiteri a [636 1Kb] gradibus [636 1Kb] .---Dum hec multa consideratione gererentur, Adalgerus presbiter eo quod communione priuatus esset regum pedibus prouolutus, multa conquestione querebatur, communioni petens restitui, parcius sibi  inferendam censuram ratus, eo quod iussus domino obtemperauisset. Quem Arnulfus Aurelianensis episcopus adorsus: »Numquidnam« inquit »iuditii expertem te tua conficta hodie facient? Numquid tu es qui Karolo portas aperuisti, et hostiliter cum illo sancta sanctorum ingressus es? Numquid tu es qui adolescentem cum tui similibus perdidisti? Confitere, infandissime!« Quo respondente: »Negare non possum,« ille mox prosecutus: »An ideo« inquit »communioni restituendus es, ut domino tuo lugente, tu, nefandissime, rideas?« Tandem decretum est, duorum incommodorum utrumlibet ab eo eligi, aut a gradibus deponi, aut perpetuo anathemate teneri. Qui apud se plurima pertractans tandem maluit gradibus priuari, quam anatthemate  perpetuo teneri. Et mox episcoporum iussu, indumentis sacerdotalibus uestitur. Que singula absque ulla miseratione detrahentes, ei singuli dicebant: Cessa ab officio tuo. Laicorum ergo tantum communionem ei reddentes, illum penitentie subdunt, atque sic a sinodo soluti sunt. Si quis autem plenius scire uoluerit, quid quisque eorum de canonibus et patrum decretis in concilio protulerit, quid quoque ab eis ibi sancitum sit, quid etiam a regibus et episcopis Romano pontifici directum, quibus quoque causarum rationibus Arnulfi abdicatio roborata est, legat librum domni et incomparabilis uiri Gerberti, huius Arnulfi in episcopatu successoris, qui omnia hec digesta continens, mira eloquentie suauitate Tulliano eloquio comparatur. Obiectionibus  namque et responsionibus, conquestionibus atque orationibus, inuectiuis, coniecturisque et diffinitionibus repletus, luculentissime ac rationabiliter proponit, assumit, atque concludit. Qui non solum sinodalibus causis, sed status rethorice cognoscentibus utillimus habetur.

74. Conquestio [637 1Kb] Odonis [637 1Kb] apud [637 1Kb] suos de [637 1Kb] Miliduni [637 1Kb] ereptione [637 1Kb] .---Interea Odo rerum suarum augmentum querebat. Unde et apud suos quornm fidem indubitatam sciebat, castrum Meledunum in suum ius transfundi parabat; sibi inquiens miserrimum fore, quod in Sequana fluuio transmittendis exercitibus nullus sibi transitus pateret; unde et id animo sibi incidisse, quatinus Milidunum, quod est circumfluente Sequana tutissimum, et duplici  portu peruium, ad suam partem retorqueret, cum etiam in Ligeri plures sibi portus paterent. Nec de periurii facinore formidandum, cum illud iam ab auo possessum sit, et nunc non regis sed alterius habeatur. Unde et omnibus qui fidem spondebant, accelerandum suadebat, ut quacumque ratione ualerent, ad sui dominium transferrent.

75. Inductio [638 1Kb] ab [638 1Kb] legato Odonis in [638 1Kb] presidem Miliduni [638 1Kb] .---Tunc suorum unus, castri presidem petens, firmissimam amicitiam simulat, fidemque  multam pollicetur. Quod et utrimque sacramento mox firmatum fuit. Presidemque affatus, cuius ante hac castrum fuerit, querit. Ille cuius fuerit non abnuit. Iste quoque: »Quo« inquit »ordine ad regium ius accessit? Ille quoque idem prosequitur.« Et iste: »Cur« inquit »Odoni preiuditium fit, cum sepenumero reddi sibi petierit, et se inferior eo nunc potiatur?«---»Quoniam« inquit »id regi sic uisum est.« Et iste: »Putasne« inquit, »ipsam Diuinitatem non offendi, cum mortuo patre pupillus absque re patrimonio frustratur?« Et ille: »Ita« inquit. »Et non solum id, sed et bonorum desperatio fit. Quis enim inter primates Odone potentior? Quis omni honore dignior?« Atque ad hec iste: »Si« inquit »ad Odonem transuerti uelles, numquidnam  ampliori potentia tene sublimandum arbitrare? Si eius esses, eius sine dubio gratiam, consilium, suppetias haberes. Pro uno castro plurima possideres. Unde et tui nominis gloria eo ulterius iret, quo amplius honoris culmen adipiscereris.« Ille uero: »Quomodo« inquit »absque peccato et dedecore hec fieri posse confidis?« Et iste inquit: »Si te cum castro Odoni confers, quicquid sceleris nasci putas, meum fiat, meum dicatur. Penas inde luam, et summe Diuinitati rationem reddam. Consule nobilitati tue. Fac tuarum rerum augmentum. Instat tempus. Oportunitas id suadet, cum inpotentia regnandi rex sit inglorius, et Odonem prosperior semper sequatur successus.« Ille rerum promissarum cupidus, sacramentum petit. Iste facit, et pro agendo  negotio obsides querit. Ille multum honorem sese habiturum arbitrans, obsides dare non distulit. Quos iste receptos domum duxit, et Odoni omnia hec retulit.

76. Peruasio [639 1Kb] Miliduni [639 1Kb] ab Odone [639 1Kb] .---*Odoni itaque ut ceptis instet suadet. Interea ab Odone copie clam parantur, ut castrum ingrediatur et optineat. Paratis autem tempore statuto aggressus appetit et ingreditur. Proditorem simulato furore inuadit, et carceri mancipat. Qui non multo post carcere emissus, sacramento coram fidem facit, et exinde ad resistendum cum Odone sese parat. Que omnia ad regum aures mox delata feruntur. Reges de castri amissione commoti, in hostes milites parant; proponentes ab obsidione non sese discessuros, donec aut expugnatum recipiant, aut si res exposcat  cum hoste comminus uires et arma conferant.

77. Accessus [640 1Kb] regum ad Milidunum [640 1Kb] .---Paratis itaque copiis, expugnatum accedunt. Et quia castrum circumfluente Sequana ambiebatur, ipsi in litore primo castra disponunt; in ulteriore, accitas [641 1Kb] piratarum acies, ordinant. Et ne quo intercideretur obsidio, classes armatas in fluuio circumquaque adhibent. Itaque factum fuit, ut fluuiali superficie uecti, castrum nauali pugna acriter urgerent. Castrenses non impares, inpugnantibus obnituntur.  Pro uiribus certant. Aduersariis nullo modo cedunt. Cumque diutius resistentes, comminus pugnarent, nec cederent, postico quod inferius latebat uiribus cedentium eruto, pirate admissi sunt. Et a tergo in muro pugnantibus superuenientes, multa cede in eis debaccati sunt. Sic quoque factum est, ut et reliquus exercitus [642 1Kb] in litore adhuc persistens, classibus pedester intromitteretur, castrumque repentinus peruaderet.

78. Castrenses [643 1Kb] capti libertati [643 1Kb] dantur [643 1Kb] .--- A quibus castrenses capti, et uicti, mox regi oblati sunt. Pro quibus coram rege ab amicis oratione habita, facta regi fide dimissi sunt, cum non tantum rei maiestatis regie, quantum sui domini fideles dicendi essent; ad id etiam non perfidie uitio, sed  multa uirtute adductos asserebant. His ergo obsidum iure dimissis, et castro domino priori reddito, proditor cuius dolo huiusmodi infortunium accessit, mox comprehensus, suspendio secus castri portam defecit. Nec minus eius uxor, inusitato ludibrii genere pedibus suspensa, exuuiis circumquaque, defluentibus nudata, atroci fine iuxta uirum interiit. Cum hec agebantur, Odo cum exercitu haud procul rei euentum opperiebatur; ratus castrum a suis posse contra hostes defendi, insidias piratarum aliquantisper suspectas habens. Dum ergo herens de euentu nutaret, affuere nuntii, qui castrum captum, suosque comprehensos et inermes factos assererent. Quo audito, exercitum non equo animo ad sua dimouit. Cui cum a querulis quibusdam intenderetur,  propter eum uirum consularem [644 1Kb] suspendio interisse, Odo respondisse fertur, sese amplius lesum suorum comprehensione, quam proditoris suspendio.

79. Rixa [645 1Kb] Odonis et Fulconis [645 1Kb] de Britannia [645 1Kb] .---Nec multo post bella ciuilia reparata sunt. Etenim Fulco qui regum partibus fauebat, exercitum in Odonem parabat, quesiturus ab eo Brittannie partem, quam non multo ante ei abstulerat. Collegit itaque quatuor milia, qui non comminus confligerent, eo quod eorum uires Odonis potentie non sufficerent, sed eius terram incendiis et rapinis afficerent. Et tandiu id faciendum arbitrabatur, donec Odo aut tedio uictus redderet, aut pro ea aliam non inparem conferret [646 1Kb] . Preceps itaque fertur, terramque predis, manubiis, combustionibusque affecit [647 1Kb] . Et cum  apud Blesum [648 1Kb] loca suburbana succenderet, incendiis aura flante circumquaque erumpentibus, in cenobium monachorum sancti confessoris Laudomari ignis plurimus euolauit. Quod mox combustum dirutum fuit. Cibi quoque consumpti. Unde nec monachorum migratio defuit. His exemptis, in loca alia exercitum retorquet, et uastat. Post cuius digressum,  Odo [649 1Kb] in eius terram uersa uice exercitum induxit, sic in ea efferatus, ut nec tugurium uel gallum relinqueret, hostem prouocans, et ut dimicaturus ueniat inuitans. Ille autem copias non sufficere sibi cognoscens, prouocanti cessit, atque ad sua rediit. Atque hec fere per biennium.

80. Oratio legatorum Odonis apud regem [650 1Kb] de Miliduni peruasione [650 1Kb] .---Odo interea, castro amisso frustratus, etiam in hoc sese cautissimum habebat. Arbitrabatur etenim duplici calamitate se posse torqueri, cum de castri amissione plurimum doleret, et a rege irato non mediocriter ualeret urgeri. Unde et regi legatos direxit, per quos sese optime ratiocinari posse de obiectis quibuscumque suggereret. Sese in nullo regiam maiestatem lesisse ostensurum. Si de  Miliduno agatur, contra regem nil mali molitum, cum non regi sed suo commilitoni illud abstulisset. Regi nichil derogatum fuisse, cum ipse regis eque sit, ut ille cui abstulit. Nihilque interesse quantum ad regiam dignitatem, quicumque teneat. Sese etiam [651 1Kb] iustis causis id effecisse, cum illud a suis precessoribus olim possessum, approbari possit. Unde etiam uideri posse, a se dignius teneri debere, quam ab alio quocumque. Tandem si quid piaculi factum est, in sese penam dedecoris redundasse, tantumque scelus pari ignominia abstersum. Unde et facilius sibi indulgendum, atque in tanta iniuria amplius parcendum. Rex orationis uim aduertens, legatis satisfacit, beniuolentiamque petenti mandat. Hec legati Odoni referunt. Odo itaque regem adiit.  Coram quo oratione utiliter usus, eius gratia potitus est; tanta affabilitate insignis, ut amicitiam pristinam renouarent, et in nullo suspectus regi haberetur.

81. Bellum inter Odonem et [652 1Kb] Fulconem [652 1Kb] de Britannia.---Hac tempestate itidem ciuilia bella reparata sunt. Nam Fulco Brittannie parte frustratus, insidias adhuc parare contendebat. Collectoque exercitu, in Brittanniam preceps fertur, Namtasque  appetit. Cuius custodes alios auro corrupit, * alios quibusdam pollicitationibus illexit. Eis quoque usque ad effectum suasit, quo sibi satisfacerent, ut scilicet urbis introitum panderent. Qui suasi, sacramento tempus constituunt. Nec multo post et in urbem admittunt. Ingressusque peruadit, et a ciuibus iure sacramenti obsides accepit. Arcem solam expugnare  non ualuit, eo quod milites magnanimos haberet. Unde et cessit, sese recedere deliberans, ut copiis amplioribus congressurus rediret, arcemque expugnaret.

82. Conanus in exterioribus Brittanie partibus qui locus Bruerech dicitur, de rebus bellicis apud suos pertractabat, cum ad eius aures hec delata  sunt. Magisque cepto negotio insistens, exercitum congregat [653 1Kb] , bellumque fieri parat. * Et quoniam obsidioni instandum tempus suadebat, collectum exercitum urbi inducit, eique ad [654 1Kb] unum latus obsidionem per terram ordinat. Ad alterum uero per Ligerim classes piratarum adhibet [655 1Kb] . Undique ergo obsidione disposita, a piratis per fluuium, a Brittannis per terram urbani uehementer urgentur. Nec minus qui in arce remanserant, a superioribus iaculorum diuersa genera precipitabant. Parique inpugnatione superiorum atque inferiorum qui medii erant uexabantur. Nam qui in arce et in obsidione certabant, Conani partes tuebantur. Urbani uero pro Fulconis uictoria operam dabant. Nec minus Fulco copias parabat, et exercitum tam de suis quam conducticiis  congregabat. Audito [656 1Kb] uero Conanum urbi [656 1Kb] obsidionem adhibuisse [656 1Kb] , mox legionem Britannie infert.

83. Dolus [657 1Kb] Fulconi [657 1Kb] paratus.---Erat campus non ualde procul, longitudine sui et latitudine uastus, filicetum in se maximum habens. Hic Conanus locum gerendi belli constituens, insidiarum dolos infodit. Nam fossas quam plures ibi inmergens, uirgis et uiminibus stipulisque earum hiatus desuper operuit, intus surculis defixis, qui superiora continerent [658 1Kb] et soliditatem superficiei simularent. Et ut simulata superficies penitus lateret, filicem collectam desuper respersit, insidiasque dissimulauit.

84. Dolus [659 1Kb] Conani [659 1Kb] contra hostes [659 1Kb] .---Post insidias ipse acies ordinans, sic fraude usus est, ut  diceret se ibi mansurum, nec ulterius hostes quesiturum. Si hostes urgerent, ibi tantum uitam defensurum. Nec ob metum id facturum, at ut hostes si sese querant et impetant, contra ius id faciant. Sic enim eorum ruina facilius prouenire possit, cum sua temeritate quietos et innoxios aggrediantur. Ibi itaque acies ordinauit, insidias in prospectu habens. Herebat ergo, hostesque excepturus opperiebatur. Fulco Conanum herentem uidens, nec ab eo loco exiturum [660 1Kb] , cum insidias nesciret, suos multo hortatu suadebat, quatinus uehementi conamine impetum facerent, hostesque aggredi non dubitarent. De uictoria non diffiderent, cum uirium spes optima non desit, si Diuinitas auersa non sit. Dato itaque  signo irruunt. Arbitrati quoque solidum iter, fossis indubitate propinquant.

85. Precipitatio [661 1Kb] hostium a [661 1Kb] Conano [661 1Kb] .---Cumque Brittannos metu herentes arbitrarentur, telis obnitentes ad fossas irruunt; precipitatique cum equis inmerguntur, ac ceca ruina confusi, ad uiginti milia [662 1Kb] inmersi atque compressi sunt. At  posterior exercitus, priori precipitato, terga dedit. Unde et Fulco uite tantum consulens, profugio eripi conahatur.

86. Interfectio [663 1Kb] Conani [663 1Kb] .---Quem cum fuga exagitaret, Conanus interim in dumetum cum tribus sese recepit, armisque depositis, corporis feruorem ad auram mitigabat. Quem quidam aduersariorum intuitus, facto impetu illum adorsus, gladio transfixit, Fulconisque uictoriam extulit. Fulco, animo resumpto, Namtas repetit, atque ingreditur, qui in arce erant acriter uexans. Qui principe destituti pene exanimes, inpugnanti cedunt, fidemque postulati faciunt.

87. Repudium [664 1Kb] regine [664 1Kb] Susanne a [664 1Kb] rege [664 1Kb] Rotberto [664 1Kb] .---His ita sese habentibus, Rotbertus  rex cum in undeuicesimo etatis anno, iuuentutis flore uernaret, Susannam uxorem genere Italicam, eo quod anus esset, facto diuortio repudiauit. Que repudiata, cum ea que ex dote acceperat, repetere uellet, nec ei rex adquiesceret, aliorsum animum transuertit. A qua etiam die, sua querens, regi insidias moliebatur. Nam Monasteriolum castrum quod in dote acceperat, ad suum ius refundere cupiens, cum id efficere non posset, secus eum aliud nomine [665 1Kb] . . . . . . . extruxit; rege interim occupato, circa Odonis et Fulconis facinora. Ex cuius munitione arbitrabatur posse omnem nauium conuectationem prohiberi, cum sibi aduenientes sese prius offerrent, unde et eis transitum ulterius inhibere ualeret.

 88. Reprehensio [666 1Kb] repudii [666 1Kb] .---Huius repudii scelus, a [667 1Kb] nonnullis qui intelligentie purioris fuere, satis laceratum eo tempore fuit, clam tamen, nec patenti refragatione culpatum.

89. Sinodus Chele habita.---Huius temporis diebus cum a papa Romano B.  abdicatio Arnulfi et promotio Gerberti plurimis epistolarum scriptis calumniarentur, episcopi quoque rei huiusmodi auctores simulque et alii cooperatores diuersis reprehensionibus redarguerentur, placuit episcopis Gallie in unum conuenire, et super hac reprehensione consulere. Quibus Chele collectis, sinodus habita est. Cui rex Rotbertus presedit, considentibus metropolitanis. Gerberto Remensi cui tota sinodalium  causarum ratio discutienda commissa fuit, Siguino quoque Senonensi, Erchembaldo Turonico, Daiberto Bituricensi, aliisque horum comprouintialibus nonnullis. In qua postquam ex patrum decretis rationes de statu sancte ecclesie promulgarunt, inter nonnulla utilia, constitui et roborari placuit, ut ab ea die, idem sentirent, idem uellent, idem cooperarentur,  secundum id quod scriptum est: Erat eis cor unum et anima una . Decerni et illud uoluere, ut si in qualibet ecclesia, quecumque tirannis emergeret, que telo anathematis ferienda [668 1Kb] uideretur, id inprimis ab omnibus consulendum, et sic communi decreto agitandum. Et qui anathemate relaxandi forent, decreto communi similiter relaxandos, iuxta quod scriptum est: Consilium a sapiente perquire . Placuit quoque sanciri, si quid a papa Romano contra patrum decreta suggereretur, cassum et irritum fieri, iuxta quod Apostolus ait: Hereticum hominem et ab ecclesia dissentientem, penitus deuita . Nec minus abdicationem Arnulfi et promotionem Gerberti, prout ab eis ordinate et peracte essent, perpetuo  placuit sanciri, iuxta quod in canonibus scriptum habetur: Sinodo prouinciali statutum, a nullo temere labefactandum.

90. Impetus [669 1Kb] Odonis et Fulconis [669 1Kb] inter se [669 1Kb] . ---Hac tempestate bella ciuilia reparata sunt. Cum enim tirannorum insidiis Odonis et Fulconis de Brittannie principatu rixa resurgeret, illis dissidentibus reliqui etiam regnorum principes moti dissensere. Rex Fulconis partes tutabat, Odo suorum necnon et piratarum qui rege deserto ad se transierant, Aquitanorumque copiis fretus incedebat. Unde Fulco in Odonem preceps, eius terram depopulatur, et post in ea non procul ab urbe Turonica oppidum [670 1Kb] exstruit atque munit; copias ponit; militibus implet; et quia ad hoc diruendum Odonem aduenturum  sperabat, regem petiit, auxilia imploraturus. Cui cum rex auxilium polliceretur, obstinatiore animo ferebatur. Itaque copias contra hostem congressurus parat; exercitum colligit; bellumque Odonis indicit. Odo, pudore tactus, a Gallis Belgis subsidia petit. Si adsint, gratiam sese recompensaturum spondet. Illi liberaliter annuunt, fidemque faciunt. Nec minus Flandrenses [671 1Kb] accersit, ab eisque tutelam petiit, uicem pollicens, si quod petit non abnuant. Illi quoque animo liberali quesita accommodant. Piratis etiam legatos dirigens, copias sibi non negari deposcit. Tempus et locus omnibus constituitur, quo collecti sese conferant. Odo interim suos placat, colligit et incitat. Ratusque Belgas et piratas tempestiuos, cum suorum paucis tanta  celeritate in Fulconem fertur, ut in certamine plus quatuor milibus pugnatorum non haberet. Castro tamen obsidionem adhibet, armiferosque disponit. Castrenses multo conatu adurget.

91. Fulconis supplicatio [672 1Kb] Odoni per legatos [672 1Kb] . ---Fulco regem morantem non auxiliaturum, et Odonis exercitum intolerabilem ratus, remissiori  mox animo habitus est. Itaque per legatos Odonis amicitiam expetit; pro Conani interitu centum pondo [673 1Kb] argenti sese impensurum mandat; loco militis interfecti, filium suum pro eo militaturum offert; castrum extructum in eius honore sese euersurum, atque a suis euacuaturum; sese quoque ei sponte militaturum, si id regi iniuriosum non foret. Quod quia absque regis iniuria fieri non poterat, eius filio manus per sacramentum daret; itaque fieret, ut ipse cum nato militaret, cum filium suum Odoni pro Conano daret, et sese Odonis filio militaturos committeret. Daturum se etiam fidem sacramento contra omnium causam, preter regis, et horum quibus speciali consanguinitate carius addictus est, utpote nati, fratris ac nepotum. His Odo  perceptis, suorum usus consilio, hec sese excepturum optime mandat, si Namtas Brittannie urbem dolo captam reddat, et a suis euacuet. Iniuriosum enim id uideri, si ablata prius non repetat, et non redditis, cum hoste pacem faciat.

92. Abiectio [674 1Kb] supplicationis [674 1Kb] ab Fulcone [674 1Kb] . ---Hec dum exagitarentur, et Odo exercitum suum paulatim augeri arbitraretur, priusquam copias congrediendi haberet, rex cum duodecim milibus affuit, cum Fulconem sex milia suorum stiparent. Quibus mixtis, exercitus armatorum densatus est. Unde et Fulco insolentior factus, que ante supplex obtulerat spernit. Ut bellum fiat, feruidus instat; et ut uada Ligeris qui eis interfluebat pertranseant, hostemque impetant, hortatur atque suadet. Odo suos ut spoponderant  non uenisse aduertens, eo quod exercitibus colligendis huius temporis breuitas non sufficeret, animo nimis turbato ferebatur. Attamen cum quatuor milibus refragratus, uada Ligeris prohibebat.

93. Rex uadi incessu prohibitus, ad Ambatiam  castrum retorquet exercitum, quod non procul in eodem litore fluminis inter rupes eminenebat, ut ibi transiens et post obliquatus, hostibus a tergo inprouisus adsistat, eosque adurgeat. Odo regis exercitum non sustinens, legatos ei dirigit: hostem suum, non regem sese impetiisse mandans; nec contra regem quicquam moliturum, at contra inimicum. Si rex iubeat, se mox ulterius iturum et sibi de omnibus satisfacturum. Rex rationis consequentiam aduertens, tantum uirum absque causa a  se lesum, suspectum habebat. Unde et ne penitus a se deficeret, ab eo obsides sub pace sequestra accepit; de omnibus que ei intenderet, post rationem ab eo auditurus. Unde et exercitum reducens, Parisium deuenit. Odo quoque nichil amittens, indempnis Meldim cum suis deuenit. Inde etiam post dies non multos, castrum quod Dunum  dicitur, sua dispositurus petiit.

 94. Obitus [675 1Kb] Odonis [675 1Kb] . Unde cum de suis quos sub pace sequestra regi delegauerat, plurima consultatione deliberaret, humorum [676 1Kb] superfluitate pro temporis immutatione uexatus, in egritudinem que a phisicis synantica dicitur decidit. Que cum intra gule interiora sedem habeat, ex fleumatis reumatismo progressa, tamen aliquando ad maxillas et genas, aliquando ad toracem et pulmones tumorem cum dolore graui immittit. Quibus tumentibus atque feruentibus excepta initii die, post diatritum, patientem perimit. In hanc igitur Odo lapsus, infestis gule doloribus circumquaque pulsabatur; arteriarum quoque feruor, sermonis intercisionem operabatur. Nec petiit huiusmodi dolor capitis superiora, at precordia pertemptans, pulmonem et epar peracuto dolore  stimulabat. Fuit itaque militum luctus, famulorum clamor, feminarum frequens exclamatio, eo quod dominum inconsultum amittebant, et natis dominandi spes nulla relinqueretur, cum reges patri adhuc animo irato perstarent, et Fulco insolentie spiritu, pacem multifariam turbaret. Et tamen in breui uicturus, regibus legatos celeres misit, qui pro se supplices suasorie rogarent, et pro iniuriis illatis iustissimam [677 1Kb] recompensationem sponderent. Rex ueteranus malorum correctionem ab legatis excipere uolens, a filio indignante inhibitus est. Unde et legatorum allegationem penitus spreuit, atque illos immunes redire cegit. Quibus in itinere moram agentibus, antequam redissent die quarta nate synantice facta, Odo monachus factus defecit, atque  sic uite finem habuit; ad sanctum Martinum delatus, et in loco quod Maius monasterium  dicitur, cum multo suorum obsequio sepultus.

95. Iohannes [678 1Kb] papa Leonem [678 1Kb] abbatem in [678 1Kb] Gallias [678 1Kb] mittit [678 1Kb] ut [678 1Kb] Arnulfi abdicationem [678 1Kb] dissoluat.---Per idem tempus cum a Germanorum episcopis domno Iohanni pape per epistolas sepe-numero suggestum foret, ut Gerberti Remorum metropolitani promotionem abdicaret, et Arnulfi abdicationem preter ius factam indignaretur, a papa in Germaniam tunc directus est Leo monachus et abbas, qui uicibus pape potitus, cum episcopis Germanie atque Galliarum huius negotii et indaginem faceret, et iuditium diligens inde proferret. Qui humanissime ab episcopis [679 1Kb] exceptus, de habenda  sinodo super hoc negotio cum eis tractabat. A quibus Gallorum regibus, Hugoni uidelicet eiusque filio Rotberto, legati directi sunt, qui pape mandatum, necnon et episcoporum uoluntatem super hoc aperiant, eisque ut cum suis episcopis conueniant, rationabiliter suadeant; locum etiam tempusque quo et quando conueniendum esset a regibus discerent,  eorumque animum ex hoc sibi referrent.

96. Quod [680 1Kb] regibus nuntiatum [680 1Kb] sit, episcopos Germanie [680 1Kb] in synodum [680 1Kb] conuenire.---Legati igitur directi sunt. Legatio quoque prolata. Quam etiam reges serenissima mente excipientes, pape et episcoporum mandatis in nullo tunc refragati sunt; sese consilium super hoc quesituros respondentes, atque equitatem de omnibus facturos. Legatis itaque abductis, per quosdam regibus indicatum est, Adalberonem Laudunensem episcopum, hec dolo ordinasse; omnino etiam apud Odonem illud pridem pertractasse. Eorum utrumque in uoto habuisse, ut Ottonem regem Galliis inducerent, et reges ingenio et uiribus foras expungerent. Episcopos quoque Germanie, ideo conuenire, ut dolum quesitum expleant.  Reges itaque, fraude percepta, episcopis iam ad locum designatum [681 1Kb] conuenientibus per legatos indicauere, sese illuc non ituros, eo quod suorum precipuos penes se non haberent, sine quorum consilio nichil agendum uel omittendum uidebatur. Indignum etiam sibi uideri, si correctioni episcoporum Germanie suos subdat, cum isti non minus nobiles, non minus potentes, eque etiam aut amplius sapientes sint. Ipsi ergo si indigent, in Gallias properent, unde uolunt edicant. Alioquin, redeant, et sua ut libet curent. Horum ergo res in contrarium relapsa est. Adalbero enim qui horum ministrum sese prebuerat, cum delationis [682 1Kb] nescius reges moneret, ut occurrentibus obueniret, rex ueteranus fraudium non ignarus, Ludouicum Karoli filium ab  eo reposcit, quem in captione Lauduni captum, ei custodiendum commiserat. Repoposcit etiam eiusdem urbis arcem, quam similiter commiserat.

97. Adalbero [683 1Kb] totius fraudis [683 1Kb] causa reprehenditur [683 1Kb] .---Quo credita reddere reniso, regii stipatores animo indignante subinferunt: »Cum tu, o episcope, in perniciem regum et principum, apud Ottonem regem et Odonem tirannum plurima quesieris, quomodo hic ante dominos tuos reges tam magnifica confingere non uereris? Quid Ludouicum et arcem reddere metuis, si fidem regibus te seruasse non dubitas? Quid ergo est credita nolle reddere, nisi contra reges infausta moliri? Euidentissime fidem abrupisti, cum apud Ottonem de regum interitu tractasti, eorumque honorem subruere temptasti.  Unde et periurii reatu detineris. Legationem etiam tamquam ab eis missam Ottoni regi pertulisti, ac apud eum dolose ordinasti, ut ipse cum paucis [684 1Kb] adueniret, et militum multitudinem non longe expeditam haberet. Regibus quoque nostris aduersario cum paucis occurrere suasisti, atque nichil mali ex hoc prouenturum spopondisti. Hanc etiam  collocutionem, utrimque utillimam fieri dicebas, cum hos et illum de communibus et priuatis familiariter collocuturos simulabas. uerum aliter tibi uisum erat, cum hoc ideo pretendebas [685 1Kb] , ut ab Ottone rege dominos tuos reges comprehendi faceres, regnumque Francorum in ius illius transfunderes, ut tu uidelicet Remorum metropolitanus, Odo uero Francorum dux haberetur. Idque tunc nobis omnino patuit, sed ad tempus suppressum fuit. Et o summe Diuinitatis miserationem inestimabilem, quantis miseriis erepti, quanto ludibrio subtracti sumus! Instat tempus quo parate insidie effectum promittant. Episcopi etenim sub specie religionis ac si de promotione et abdicatione Gerberti atque Arnulfi episcoporum quesituri, premissis legatis adueniunt. Otto  quoque rex Metti adest; a quo non longe exercitus collectus predicatur. Si ergo imus, aut pugnabimus, aut capiemur. Si uero non imus, periurii arguemur. Sed ire reges non expedit, eo quod militum copia sufficiens eis non sit. Periurii uero reatus in te redundabit, cum tu solus regibus nesciis iuratus sis.«

98. Ad hec episcopus erubescens, obmutuit. Quem cum unus suorum his exterritum uidit, contra hec responsurus surrexit, et sic oblocutorem adorsus est: »Horum omnium obiector mihi loquatur. Adsum qui pro criminato rationem reddo. Unus tantum hec proferat. Caput quoque suum meo obiiciat. Arma quoque armis comparet. Necnon et uires uiribus conferat.« Hunc pro domino suo insanientem et feruidum, Landricus comes sic alloquitur:  »O optime miles, harum ut uideo fraudium penitus es ignarus. Que licet te ignorante, tamen ut predicantur quesite sunt. Unde et tempera animum, mitiga feruorem. Belli necessitatem non tibi imponas. Non te impellas, unde ingressus redire non poteris. Sed nunc meo usus consilio, paululum hinc secede, dominumque tuum de his an uera sint, interroga. Si te ad pugnam hortatur, congredere. Si dicit cessandum, furori parce.« Secessit ergo, dominumque uocatum an sic res habeatur interrogat. Episcopus utpote a conscio conuictus, rem ita esse querenti confessus est. Unde et pugnam inhibuit. Sedato itaque tanto feruore militis, res penitus innotuit. Detentus ergo regum iussu, utpote desertor custodibus datur. Cuius milites mox regibus sacramento  alligati sunt.

99. Synodus que pro Arnulfo Mosomi habita est.---Dum hec agerentur [686 1Kb] , cum Galliarum episcopi ab regibus prohibiti essent, ut ad sinodum statutam non uenissent, episcopi tamen Germanie ne doli arguerentur si non accederent, statuto tempore Mosomum conueniunt, domni pape legatum secum habentes. Collecti ergo in basilica sancte Dei genitricis  Marie ordinatim more ecclesiastico consedere, scilicet Sugerus Mimagaduurdensis, Leodulfus Treuerensis, Nocherus Leodicensis, et Haimo uirdunensis. Horum medius abbas Leo resedit, uicesque domni pape obtinuit. Contra quos etiam Gerbertus Remorum metropolitanus, qui solus ex Galliarum episcopis regibus etiam interdicentibus aduenerat, pro se responsurus ex aduerso resedit. Consederunt quoque diuersorum locorum abbates, ac clerici nonnulli. Laici etiam Godefridus comes cum duobus filiis suis, atque Ragenerus Remensium uicedominus.

100. Prelocutio [687 1Kb] Haimonis uirdunensis [687 1Kb] episcopi de causa [687 1Kb] sinodi [687 1Kb] .---Quibus circumquaque silentibus, episcopus uirdunensis eo quod linguam Gallicam norat, causam sinodi prolaturus surrexit:  »Quoniam inquiens ad aures domni pape sepissime perlatum est, Remorum metropolim peruasam, et preter ius et equum proprio pastore frustratam, non semel et bis litteris suggessit, quatinus nobis in unum collectis, tantum facinus iusta lance utrimque pensaremus, et sua auctoritate per nos correctum ad normam reduceremus. Sed quoniam impediente rerum diuersitate id facere distulimus, nunc post tot ammonitiones domnum hunc abbatem Leonem et monachum mittere uoluit, qui uices suas teneat, et rem memoratam nobis obedientibus discuciat. Per quem etiam scriptum sue uoluntatis allegauit, ut si quid obliuio derogaret, scripto commendatum haberetur. Quod et impresentiarum audire utile est.« Et statim protulit scriptum, atque  in aures considentium recitauit, quod quia breuitati studemus, et nobis minus fuit accommodum, nostris scriptis inserere uitauimus.

101. Oratio Gerberti [688 1Kb] pro se in consilio [688 1Kb] recitata.---Post cuius recitationem, Gerbertus surrexit, atque orationem pro se scriptam in concilio mox recitauit. Satisque apud illos luculenter perorauit. Sed hanc addere hic placuit, quod plena rationibus plurimam lectori utilitatem comparat. Cuius textus huiusmodi est [689 1Kb] :

102. Exordium.---»Semper quidem, reuerentissimi patres, hanc diem pre oculis habui, spe ac uoto ad eam intendi, ex quo a fratribus meis admonitus, onus hoc sacerdotii non sine periculo capitis mei subii. Tanti erat apud me pereuntis populi  salus, tanti uestra auctoritas, qua me tutum fore existimabam. Recordabar preteritorum beneficiorum, dulcis atque affabilis beniuolentie uestre, qua sepenumero cum multa laude prestantium usus fueram. Cum ecce subitus [690 1Kb] rumor uos offensos insinuat, uitioque dare laborat, quod magna paratum uirtute inter alios constabat. Horrui, fateor; et quos ante formidabam gladios, pre indignatione  uestra posthabui. Nunc quia propitia Diuinitas coram contulit, quibus salutem meam semper commisi, pauca super innocentiam meam referam, et quonam consilio urbi Remorum prelatus sim edisseram. Ego quippe post obitum diui Otthonis augusti, cum statuissem non discedere a clientela patris mei beati Adalberonis, ab eodem ignorans, ad sacerdotium preelectus sum; atque in eius discessu ad Dominum, coram illustribus uiris futurus ecclesie pastor designatus. Sed Simoniaca heresis, in Petri soliditate me stantem inueniens, reppulit, Arnulfum pretulit. Cui tamen plus quam oportuerit, fidum obsequium prebui, donec eum per multos et per me apostatare palam intelligens, dato repudii libello, cum omnibus suis apostaticis dereliqui; non spe, nec pactione  capessendi eius honoris, ut mei emuli dicunt, sed monstruosis operibus territus [691 1Kb] , in effigie hominis latitantis. Non inquam ideo illum dereliqui, sed ne illud propheticum incurrerem: Impio prebes auxilium, et iis qui oderunt me amicitia iungeris, et idcirco iram quidem Domini merebaris . Deinde sanctionibus ecclesiasticis, per longa temporum spatia peractis, legeque perhemptoria consummata, cum nichil aliud restaret, nisi ut iudiciaria principis potestate coherceretur, et tanquam seditiosus ac rebellis a principali cathedra remoueretur, lege Africani concilii, iterum a fratribus meis et regni primatibus conuentus et commonitus sum, ut excluso apostata curam discissi et dilaniati susciperem  populi. Quod quidem et diu distuli, et postea non satis sponte acquieui, quoniam que tormentorum genera me comitarentur, omnimodis intellexi. Hec est uiarum mearum simplicitas, hec innocentie puritas, et coram Domino et uobis sacerdotibus in his omnibus munda conscientia.«

103. Particio.---»Sed ecce, ex aduerso occurrit calumpniator; uocum nouitatibus, ut maior fiat inuidia, delectatus obloquitur: Dominum tuum tradidisti, carceri mancipasti, sponsam eius rapuisti, sedem peruasisti!«

104. Confirmatio et reprehensio alternatim digeste. ---»Itane ego dominum, cuius numquam seruus fuerim, cui etiam nullum sacramenti genus unquam prestiterim? Etsi enim ad tempus famulatus sum,  fecit hoc imperium patris mei Adalberonis, qui me in Remensi ecclesia commorari precepit, quoadusque pontificis in ea sacrati mores actusque dinoscerem. Quod dum operior, hostium preda factus sum, et que uestra munificentia magnorumque ducum largitas clara et precipua contulerat, uiolenta predonum manus abstulit, meque pene nudum gladiis suis ereptum doluit. Denique postquam illum apostatam dereliqui, uias et itinera eius non obseruaui, nec quolibet modo ei communicaui. Quomodo ergo eum tradidi, qui, ubi tunc temporis fuerit, nesciui? Sed neque eum carceri mancipaui, qui nunc nuper sub  presentia fidelium testium seniorem meum conueni, ut propter me nec ad momentum [692 1Kb] ulla detineretur custodia. Si enim auctoritas uestra pro me staret, in tantum Arnulfus uilesceret, ut mihi minimum uoleret obesse. Quod si contraria mihi, quod absit, sententia uestra decerneret, quid mea interesset, utrum Arnulfus, an alius Remorum constitueretur episcopus? Iam de sponsa rapta sedeque peruasa quod dicitur, ridiculosum est. Dico enim primum, numquam illius fuisse sponsam, quam pro legitima donatione spiritualis dotis collatis ante beneficiis expoliauit, proscidit, ac dilaniauit. Necdum sacerdotali anulo insignitus erat, et iam omnia que denominate sponse fuisse uidebantur, satellites Symonis uastauerant. Dico etiam, si concederetur quolibet modo illius  sponsa fuisse, utique esse desiit, postquam eam pollutam et uiolatam, et, ut ita dicam, adulteratam suis predonibus prostrauit. Num igitur eam, aut quam non habuit aut quam suo scelere perdidit, illius sponsam rapui? Sedem autem populorum multitudine refertam aduena et peregrinus, nullis fretus opibus, peruadere qui potui? Sed forte apostolica sedes nobis opponitur, tamquam ea inconsulta summum hoc negocium discussum sit, uel ignorantia, uel contumacia. Certe nichil actum uel agendum fuit, quod apostolice sedi relatum non fuerit, eiusque per decem et octo menses expectata sententia. Sed dum ab hominibus consilium non capitur, ad filii Dei supereminens eloquium recurritur: Si oculus inquit tuus scandalizat te«  et reliqua [693 1Kb] . Et fratrem peccantem, coram testibus coramque ecclesia commonitum, et non obaudientem, decernit habendum tamquam ethnicum [694 1Kb] et publicanum. Conuentus ergo Arnulfus, et commonitus litteris et legatis episcoporum Gallie, ut a cepto furore desisteret, et, si ualeret, quoquo modo se a perditionis scelere purgaret, dum monita salubria contemnit, habitus est tamquam ethnicus et publicanus. Nec tamen idcirco diiudicatus ut ethnicus, ob reuerentiam sedis apostolice sacerdotiique sacri priuilegia, sed a se ipso in se ipsum damnationis sententia prolata, hoc solum eum in omni uita sua preclare egisse diiudicatum est; quia nimirum, si eum se, ipso damnante, episcopi absoluerent, penam sceleris eius incurrerent. »Si,  inquit magnus Leo papa, omnes sacerdotes et mundus assentiat damnandis, damnatio consentientes inuoluit, non preuaricationem consensus absoluit. Hoc enim Deus omnium indicauit, qui peccantem mundum generali diluuio interemit.« Et papa Gelasius: »Error qui semel est cum suo auctore damnatus, in participe quolibet praue communionis effecto execrationem sui gestat et penam.« Excluso itaque illo a Remensi ecclesia, mihi reluctanti, multumque ea que passus sum et adhuc patior formidanti, a fratribus meis Galliarum episcopis hoc honus sacerdotii sub diuini nominis obtestatione  impositum est. Quod si forte a sacris legibus quippiam deuiatum est, non id malicia, sed temporis importauit necessitas. Alioquin tempore hostili omne ius, omneque licitum cauere, quid est aliud quam patriam perdere et necem inferre? Silent equidem leges inter arma; quibus ille feralis bestia O [695 1Kb]  ita [696 1Kb] abusus est, ut reuerendissimos sacerdotes Dei, quasi uilia mancipia caperet, nec ab ipsis sacrosanctis altaribus temperaret, commeatus publicos intercluderet.

105. Epilogus.---»Redeo ad me, reuerentissimi patres, cui specialiter ob salutem pereuntis populi totiusque rei publice curam mors furibunda cum omnibus suis incubuit copiis. Hinc dira egestas, horreas et apothecas armata manu sibi uindicat,  illinc foris gladius et intus pauor, dies ac noctes reddiderunt insomnes [697 1Kb] . Sola uestra auctoritas, ut tantorum malorum leuamen fieret, expectata est; que tantum uim habere creditur, ut non solum Remensi, sed etiam omni ecclesie Gallorum desolate, et pene ad nichilum redacte, subsidio esse ualeat; quod Diuinitate propitia expectamus, et ut fiat, omnes in commune oramus.«

106. Quam perlectam, legato pape mox legendum porrexit. Tunc episcopi omnes cum Godefrido comite qui eis intererat simul surgentes, orsumque seducti, quid agendum inde esset deliberabant. Et post paululum ipsum Gerbertum inuitant. Cui cum  post aliquot sermones a domno papa corpus et sanguinem Domini, ac sacerdotale officium sub presentia legati prohibere uellent, ille mox ex canonibus et decretis confidenter astruxit, nulli hoc imponendum, nisi aut ex crimine conuicto, aut post uocationem uenire ad concilium uel rationem contempnenti. Huic pene non sese esse obnoxium, cum ipse etiam prohibitus accesserit, et cum nullo adhuc crimine conuictus sit. Simulque hoc ex Africano et Toletano conciliis asserebat. Sed ne domno pape omnino reniti uideretur, a missarum celebratione sese cessaturum usque in alteram [698 1Kb] sinodum spopondit. Et statim his dictis sessum reuersi sunt.

107. Quibus considentibus uirdunensis episcopus iterum surgens eo quod sinodi interpres habebatur,  ad alios qui episcoporum consilio non interfuere, sic concionatus ait: »Quoniam inquiens hoc unde hic agitur, diffiniri nunc non potest, eo quod controuersie pars altera deficit, placet his domnis episcopis ut uobis demonstretur, presentis rationis causam, in aliud tempus transferendam, ut ibi qui intendat, et qui refellat ante iudicem consistant, ut singulorum partibus discussis, recti iudicii proferatur censura.« Ab omnibus conceditur et laudatur. Destinatur ergo locus Remis apud cenobium monachorum sancti Remigii; tempus quoque die 8 post natale sancti Iohannis Baptiste. Quibus constitutis et dictis, sinodus soluta est.


 Post Historie finem in codice ms. notitie aliquot manu Richeri scripte leguntur, que pro fundamento operis exigendi habende esse uidentur; sunt autem he:

  Tempore statuto Siluanecti sinodus episcoporum collecta est, ubi etiam inter Gerbertum et Arnulfum presentaliter ratio discussa est sub presentia Leonis abbatis et monachi legati aliorumque quamplurium. Berta Odonis [699 1Kb] uxor suarum rerum defensorem atque aduocatum Rotbertum regem accepit. Richardus pyratarum dux apoplexia minore periit. Hilduinus quoque uinolentia.

Sinodus quinque episcoporum in monte sancte Marie habita est. [Heinricus  quoque dux obiit [700 1Kb] ]. Alia item sinodus apud Engleheim indicta est sancte Agathes festiuitate habenda, que et suo tempore habita est  [701 1Kb] .

Berta Rotberto nubere uolens Gerbertum consulit, ac ab eo confutatur.

 Gerbertus Romam ratiocinaturus uadit, ac ibi ratione pape data cum nullus accusaret, alia sinodus indicitur [702 1Kb] .

 Hugo rex papulis toto corpore confectus, in oppido Hugonis Iudeis  extinctus est.

Rotbertus rex patri succedens, suorum consilio Bertam duxit uxorem  ea usus ratione, quod melius sit paruum aggredi malum, ut maximum euitetur.

 Rotbertus rex ducta Berta uxore, in Fulconem qui Odonis aduersarius fuerat fertur, et ab eo urbem Turonicam et alia que peruaserat uim recipit.

Rotbertus rex in Aquitania ob nepotem suum Wilelmum obsidione Hildebertum premit.

Gerbertus iterum Romam adit, ibique cum moram faceret, Arnulfus a Rotberto rege dimittitur.

Gerbertus cum Rotberti regis perfidicam dinosceret, Ottonem regem frequentat, et patefacta sui ingenii peritia, episcopatum Rauennatem ab eo accipit .

 Gregorius papa  tandiu permittit Arnulfo officium sacerdotale, donec in temporibus racionabiliter aut legibus adquirat aut legibus amittat [703 1Kb]



APPENDIX AD SAECULUM X.



SAECULI X AUCTORES ANNI INCERTI.



GERARDUS SANCTI MEDARDI SUESSIONENSIS DECANUS.





GERARDI PROLOGUS IN uITAM S. ROMANI EPISCOPI AD HUGONEM ROTHOMAGENSEM EPISCOPUM.


 GERARDUS, gratia Dei, uenerabilis Pater cenobitarum, domno HUGONI Rothomagensis urbis archiepiscopo, et omni collegio ibi Deo militanti, prosperum uite presentis successum atque indelebilis felicitatis brauium.

Nouerit beniuolentie uestre sagacitas de uita sancti Romani uestri patroni, pro qua humillima memet exorastis prece, quoniam pactum quod pepigi uobiscum, nullo modo attendere quiui, ob aduersitatum uidelicet incommoditates, quas undique presenti anno in nostris partibus perpessi sumus. Modo autem dirigo uobis uitam ueteranam heroico carmine editam, ut omnino cunctis notum sit quod nulla inuentionum uobis dirigo mendacia. Illam autem que historiali stylo est depicta, pro nimia uetustate  penes nos retinens, hanc digestam stylo illius ad instar uobis transmitto. Ordinem quoque rei, qualiter hanc merui adipisci, uobis indicabo breui sermone. In Braina ergo, potestatis uestre loco, eadem uita negligentie causa fuit perdita, aliique quamplurimi libri. Quidam autem clericus Suessionis ciuitatis ab inuentore mercatam nostre contribuit nepti obtinendam in monasterio Dei genitricis Marie Deo sacrate; illaque post hec interiecto exigui temporis articulo eamdem uitam mihi muneris gratia impertiuit, multorum annorum peractis iam curriculis. Preterea flexo cordis poplite oramus munificentie uestre modestiam ut nobis uicem reimpendatis caritatis, scilicet transmittendo  nobis per gerulum nostrum ex eodem patrono uestro beatissimo Romano sacrorumque pignorum munera, utpote spopondistis, ut et nos condigne celebrare queamus eius memoriam. De cetero humili efflagito prece, quo cuncto illius loci contubernio fratrum pro me iubeatis ad Dominum fundere  preces, similique modo in monasterio sancti Audeni fieri, et in omnibus locis uestre potestatis iubete: quoniam tanto pondere imbecillitatis premor, ut ultima semper exitus hora mihi presens uideatur adesse.

Gratia uos Domini seruet sine limite quouis;

Atque suaue iugum miti ceruice ferentes,

Angelicas leti possitis adire cohortes.


ITEM PROLOGUS.

Sanctorum Patrum uitas, Fratres karissimi, totius anni per spatia reuolutas, a nobis unius amoris deuotione celebrari oportet, etc.


INCIPIT uITA.

Tempora igitur mundani regni per secula caduce  uite, etc.






ADNOTATIONES.

Gerardus iste prefuit Suessionensi sancti Medardi monasterio, ubi a seculo nono celebris est memoria sancti Romani episcopi Rothomagensis; at quo tempore uixerit, operosum est definire. Multos quippe legimus Gerardos in catalogo abbatum eiusdem monasterii; multos item Hugones Rothomagensis Ecclesie archiepiscopos, sed nullus ex his Gerardis tempore conuenit cum ullo Hugone. Quapropter existimo Gerardum predicte uite scriptorem non fuisse abbatem, sed decanum eiusdem cenobii sub abbate seculari; et Hugonem, cui opus suum Gerardus nuncupauit, esse Hugonem eo nomine secundum, qui ex monacho Dionysiano Rothomagensem Ecclesiam rexit ab anno 942 in annos octo et uiginti. Certe eo tempore castrum Braina erat in potestate Ecclesie Rothomagensis; et Heribertus  comes agrum Suessionensem, atque etiam Brainam multis cladibus infestabat, ut postea dicam. Ergo Gerardus iste decanus successit Ingranno, qui ad episcopatum Laudunensem assumptus est anno 932, testante Frodoardo in Chronico.

Gerardus uenerabilis Pater cenob. Hugoni. Superbum uideri possit, et quod Gerardus sese uenerabilem  Patrem uocet, et quod nomen suum Hugoni archiepiscopo anteponat. uerum familiare est illius eui hominibus, ut sese illustres uiros appellent: et Warinus comes in chartario Briuatensi litteris uiri nobilis Hildegarii anno III Ludouici Aquitanorum regis ita subscribit: Signum Warini gratia Dei bone indolis comiti, rectori  ipsius ecclesie, qui hoc consensit. Alia eiusdem generis exempla exstant in eodem Chartario: et in uita sancti Bonifacii martyris, archiepiscopi Moguntini, Willibaldus se, uti et Lullum, bone industrie uirum appellat. Ad secundum quod attinet, aureis Latinorum temporibus qui epistolam alteri scribebat, nomen suum semper preponebat alteri, quantumuis esset dignitate inferior. Imo inclinante felici illo litterarum statu Ausonius Burdigalensis, cum metri necessitate Paulino scribens nomen suum postponere cogeretur, factum excusat his uersibus:

Paulino Ausonius. Metrum sic suasit ut esses
   Tu prior et nomen pregrederere meum.
 Quanquam idem auctor Theodosio Augusto scribens nomen suum posteriori loco ponit. Sic hodie plerique factitamus: quibus etiam religio est te tuumque dicere, summates compellando.

Pater. Hoc nomine etiam afficiebantur decani monachorum, dicti nonnunquam proabbates apud Ekkehardum in Historia sancti Gallensi, illi scilicet qui abbatibus secularibus suberant.

 Presenti anno. Id contigisse reor anno 950 quo homines Ragenoldi comitis quamdam munitionem Rodomensis Ecclesie, super fluuium uidulam sitam, quam uocat Brainam, furtiuo capiunt ingressu. Unde iratus Hugo princeps, ad regem mittit, et rex illo profectus eosdem inuasores expellit, ut scribit Frodoardus in Chronico. Isti enim aliique bellici motus, qui eo anno acciderunt, agro Suessionensi incommoda multa asciuere.

uitam ueteranam. Hanc uitam heroicis metris conditam excidisse putas  ; illa uero que historiali seu oratorio stylo descripta est, esse uidetur ea ipsa quam Nicolaus Rigaltius luce donauit, a Gerardo aliis uerbis adornata.

Potestatis uestre. Ergo hec uita scripta est eo tempore quo castrum Braina dominio Ecclesie Rothomagensis subiectum erat. Atqui sub Hugone tertio iam translatum erat ad comites Brainacenses. Ad superiorem proinde Hugonem hec referri necesse  est, cuius tempore Heribertus uiromandensis comes castrum istud Rothomagensi Ecclesie subtraxit, testante Frodoardo in Chronico ad annum 931 his uerbis. Interim quidam fidelium Heriberti Remensi ex urbe profecti, quoddam Hugonis castrum super uidulam, nomine Brainam, quod ipse Hugo ab episcopo Rothomagensi tulerat, capiunt atque subuertunt; quam subuersionem Gerardus hoc loco pre oculis habuisse uidetur.





ADMONITIO IN SEQUENTEM S. ROMANI uITAM.


Gerardus, Suessionensis S. Medardi monasterii post medium seculum X decanus, in prefatione ad scriptam a se S. Romani Rothomagensis archiepiscopi uitam, quam Hugoni archiepiscopo huius nominis secundo nuncupat, duplicis S. Romani uite meminit, quarum una carmine heroico, altera historico stylo, hoc est soluta oratione, conscripta erat. Sic enim ait: Modo dirigimus uobis uitam ueteranam heroico carmine editam, ut omnino cunctis notum sit quod nulla inuentionum uobis dirigo mendacia. Illam autem que historiali stylo depicta est, pro nimia uetustate penes nos retinens, hanc digestam stylo illius ad instar uobis transmitto. Et eam quidem quam pre nimia uetustate apud se Gerardus retinebat, Mabillonius ipsam esse putat quam Nicolaus Rigaltius luce donauit a Gerardo aliis uerbis adornatam. uerum edita a Rigaltio uita longe recentiorem agnoscit parentem, Fulbertum Rothomagensis Ecclesie archidiaconum, qui postea circa annum 1130 monasticam in celebri S. Audeni monasterio uitam professus est. Id quod intelleximus ex ipsius prologo a Rigaltio pretermisso, quem reperimus in manuscripto codice ecclesie Ebroicensis, ipsius etate exarato. ueteranam autem uitam heroico carmine editam, quam excidisse dolebant uiri eruditi, ex peruetusto codice Rothomagensis abbatie S. Audeni descriptam, et sua antiquitate merito uenerandam, utpote seculo iam decimo ueteranam, nec equioribus lectoribus, uti speramus, ingratam hic exhibemus.





uITA SANCTI ROMANI ARCHIEPISCOPI ROTHOMAGENSIS.


    Primi Lotharii Francorum tempore regis,
Inter magnificos proceres patresque serenos
Nobilis unus erat, uitaque decentior heros,
Diuino nutu Benedictus nomine dictus,
Pro fidei meritis felici pignore dignus;
Nam licet augusto rerum sublimis honore,
Regis siue ducum summo polleret amore,
Mente tamen prona seruans pia iussa Tonantis,
Illecebras mundi spreuit male ludificantis.
 Quin etiam coniux tali condigna marito
Nomine Felicitas satagebat uiuere Christo.
His erat affectus miseris effundere censum,
Quatenus eternum caperent post funera regnum,
Non spem diuitiis apponere mox perituris,
Sed quia nullus erat fructus sibi posteritatis,
Poscebant ambo munus summe Deitatis.
   uotis instantes respexit ab ethere Christus,
Et sibi deuotis dedit exoptabile pignus.
 Namque senatori sopito tempore leni
Angelus apparens facie prefulgidus, inquit:
Pax tibi de celis sit, uir Benedicte fidelis,
Gaudia magna tibi spondet Regnator olympi,
Per me legatum dat munus habere beatum.
Felicitas felix puerum tibi pignus honestum,
Nomine Romanum uirtutis culmine magnum,
Qui presul populi, qui pastor fiet ouilis,
Signifer Ecclesie, preclara lucerna sophie,
Pro meritis summa Deitatis in ede columna.
Hic erit et multis eterne forma salutis,
Ac commissarum doctor solers animarum.
His ita prolatis, se reddidit angelus astris.
Excitus somno que uiderat inclytus heros
Uxori retulit: fit gaudens munere Christi.
 Nec mora concepit; partus feliciter exit,
Nomine Romanum, quem protulit unda renatum;
Qui tonet eterni diuino flumine uerbi;
Qui tuba celestis pellens incommoda pestis
Crimina permundet, riuis pietatis abundet.
   Plaudit uterque parens diuino munere gaudens.
Felix auspicium pueri sibi pretulit ortus,
Cui pateat dulcis tranquilla per equora portus
Et paradisiacus per plurima semina campus;
Cui detur rutilis ardens diadema berillis
Post stadii cursum, post uite prepetis usum.
Nunc puerile decus reliquos ac presulis actus
Percurrat calamus diuino flamine tactus.
Exterius uernans sed et intus pusio talis
Nobilium primo nutritur in ede parentum,
 Ut Iacob simplex efflorens indole morum.
Traditur hinc scholis, sapientibus ac pedagogis,
Ut tripertite caperet documenta sophie.
Spiritus hunc sanctus ditauit munere tali,
Ut per magna breui saperet mysteria Christi
Que rudis ac ueteris concludit pagina legis.
   Inde palatinam de more uocatur ad aulam;
uestiturque toga magis ardens celibe uita
Iutra castra Dei deuotus miles haberi.
Mirantur ualde primates totius aule
Ingenium, mores, sensum labiique nitorem
Per que maiorem regis percepit amorem.
   Interea presul migrauit Rothomagensis,
Et grex pastoris uiduatus morte remansit.
Unde sibi querens qui tanto presit ouili,
 Qui reget Ecclesiam digne, uelut assecla Christi,
Audit Romanum fama uulgante beatum,
Pre cunctis sanctum, summis uirtutibus auctum,
Optat et exposcit tanto pastore leuari,
Hoc rectore regi, tali gemma decorari.
Rex ubi Francorum persensit amabile uotum,
Totius occidue gentis procerumque suorum
Consilio fauit. Quod plebs expostulat audit
Erga magnificum summi rectoris amicum.
Ergo renitentem quamuis pondusque pauentem,
Electum Domini Romanum destinat urbi.
   O Christi pietas, qui rerum tractat habenas,
Ordinat et seruat que condidit atque gubernat!
Namque uiro Domini, iam portas ingredienti,
 Ut Saluatori dudum Solymam uenienti,
Obuia processit pia plebs cum laudibus omnis.
Utque magis stupeas, Domino preconia reddas,
Qui uix effari poterant, diuinitus acti
uoce simul clara pueri modulantur, Hosanna,
Qui benedicte uenis clamantes nomine Christi.
Dulce canunt carmen, quod par cantauerat agmen,
Cum tibi nata Sion humilis rex atque modestus
Non Pharaonis equis graditur, nec curribus altis,
Sed ueniens asino, cui seruit celicus ordo,
Cum pecus exiguum, petulans, ignobile brutum,
Quo spirat mundus gestaret nobile pondus.
Hec regem pacis decuit processio talis,
Ut sibi cum palmis, non cum crudelibus armis
Plebs exiret ouans, flores ramalia portans,
 Que uite sertum signant regale tropeum,
Quo moriens mortem uictor pessum dedit hostem.
Sic insons uita Romanus ab indole prima.
Celitus eligitur, diuina laude potitur,
Quem Deus assumens tanquam sub tegmine lumen,
Cogit ad exemplum cunctis lucere per eum [i. e. euum]
Ardeat ut uera Christi fulgore lucerna;
Nec consummetur, defectum uel patiatur,
Irradietque domum non exstinguenda per eum.
   Ergo Dei seruo sicut sacer expetit ordo
Inuito quamuis datur infula pontificalis;
Digne sacratur, pastoris sede locatur.
Tripudiant omnes presertim Rothomagenses,
Grex ouium Christi plaudit sub presule tali,
Qui Domino celi se tota mente subegit.
 Terrea contemnens, nil preter commoda querens:
Cetera distribuens, sibi frugi, largus egenis;
Hostis auaritie, que pessima regnat ubique,
Que grauat hunc mundum celos ne possit adire.
Non exstinguibilis rogus ardens, tristis herinis,
Omnibus hoc uitium uibrat lethale uenenum:
Prelatos stimulat, subiectos denique pulsat;
Ecclesiam uastat, populares undique mactat:
Immutat mores, indignis prestat honores:
Nobilis et clarus subito uocitatur auarus,
uertigo pridem, quem fecerat una Quiritem,
Sed furiosorum non uis pepulit dominorum,
Subiectus uitiis, uinclis oppressus iniquis,
Et quamuis subito sit iudex tristis agaso,
Sit pollens rebus, tamen exit crimine seruus.
 Humanas leges regina pecunia tractat,
Et quod lugendum grauius multumque dolendum,
Ipsa potestates corrumpens spirituales,
Crebro sacricolis infert discrimina mortis.
   Precipue multos, quos dicunt simonianos,
Inuadit penitus flammante cupidinis estu.
Ordinat hos nummus, non uite nobilis actus;
Seruat ouile lupus, captat diuina malignus,
Demonis ex nido quem protulit atra cupido,
Euolat, alta petit. Facit hoc absentia Petri.
Nam credo rueret, si Cephas proximus esset.
Contra Romanus subit arcem pontificatus,
Quem pia plebs omnis decreta tenens pietatis,
Ieiunans, uigilans, uotis enixius instans
 Celitus obtinuit, sicut predixerat olim,
Eius mellifluum preconans angelus ortum.
Historiam cuius satyra repetamus omissa.
Ne quod amor scribit liuori deputet hostis,
Cum sit peccatum non fraudes hypocritarum
Pro dono lingue saltem mucrone ferire,
Et nimium fedam Cayphe reprobare cathedram.
Taliter electum diuinitus atque sacratum
Pontificem sanctum, digno cultu uenerandum,
Rothomagi ciues adeunt consulta petentes,
Suppliciterque rogant, sua sic discrimina narrant:
Sancte Pater, nobis instat seuissimus hostis,
Plurima damna ferens, penes urbis menia degens.
Est ibi nam castrum, murali robore firmum,
In quo fedarum domus atra latet meretricum,
 Fornicibus uariis cecis obstrusa latebris.
Illic obsceni riuales seu parasiti,
uel quos impuri iuuat ingluuies Epicuri.
Sorde lupanari semper sitiunt maculari.
In medio castri patet arca more theatri,
Quo fanum ueneris titulus spurce mulieris
Falso frequentatur, scorti species ueneratur.
Subter hians antrum penitus tendens in abyssum,
Faucibus angustum tanquam Stygiale profundum
Non ualet attingi, nullo uisu penetrari:
Claustra uel hos aditus potuit perfringere nullus;
Tanta malignorum uis est ibi demoniorum.
Altera, Sancte, tuis par est irruptio mortis.
Nam Sequane uastum patimur discrimen aquarum,
 Dum contra morem metam superando priorem
Alueus exundat, late confinia uastat,
Aedes subuertit, paruos et ad ubera perdit,
Exitium multis infert et damna salutis.
Inde dolor, planctus, meror non cessat amarus,
Casibus in tantis quos impetus ingerit amnis,
Talibus erumnis affligimur atque periclis.
De celo nobis nisi stillet fons pietatis,
Que releuet miseros urbem lutulenda libido
Ad similes Sodome penas trahet usque Gomorrhe.
Sed tua, Sancte, manus, solidat que debilis artus.
Monstra cruenta fugat, diua uirtute coruscat,
Expuat hanc labem, Babylonis subruat arcem.
   Talibus auditis, Romanus presul herilis,
Exorat Christum, totius egentis asylum,
 Parcat ut afflictis ueluti quondam Niniuitis;
Auertat et mortem, bonitatis conterat hostem.
Ergo dux fidei mores ad loca perniciei.
Et contra fortes proprias ad bella cohortes,
Psalmicines ex more greges, reliquosque fideles,
Cum crucibus sacris, cum pignoribus pretiosis.
Sic castrum subiens, diuinaque spicula figens,
Fanum destruxit, labyrinthi claustra reuulsit,
Idola contriuit, funesta sacella remouit,
Spurcitiisque locum purgauit demoniorum.
Territus exsanguis uis illico perdidit anguis
Ad Christi labarum quo deposuit dominatum.
Ut quondam Iosue Iericho bellator in urbe
Officiis laudum magno clangore tubarum
Menia subuertit, munumina queque subegit:
 Sic Isrelis noster dux ille fidelis,
Cinctus utrisque choris diuina laude canoris,
Delubra fudit humi, quibus exitium fuit humi.
Inde potens meritis antistes flumen adiuit,
Stipatus nitidis reliqua cum plebe ministris,
Armatusque fide calcantis in equore Petri:
Per nomen Triadis, per uirtutem Trinitatis,
Perque crucis signum, quod submouet omne nociuum,
Imperat ut staret, nec ad ulteriora mearet,
Quem tenuit primum repetens ab origine cursum.
Paret huic fidei natura fluens elementi,
Atque sinum repetit, nec ripas fluminis exit.
Hoc siquidem facto renitet sanctissimus archos,
Non impar Iosue, cuius memorauimus ante,
 Qui Domino celi deuotus mente fideli
Debellans hostem iussit subsistere solem,
Donec inexhaustis acies consumeret armis.
Par uirtus radiat quamuis distent elementa.
Nam si iussisset ratio uel causa fuisset,
Sicut et unda fluens, sol ipse per ardua currens
Redderet obsequium, nec abesset preclue signum.
Urbs ita saluatur, tantisque malis spoliatur,
Fertilis et pleno ridet sibi copia cornu,
Mors fugit, hostis abest, aqua stat, deuotio gaudet;
Presul in Ecclesia plaudit preconia digna.
Christus adoratur, quo uis inimica fugatur,
uirgo laudatur per quam Cytherea crematur,
Prostibuli cenum decus hoc aboleuit amenum.
O felix nimium meruit que gignere Christum,
 Munda ferens mundum, sed mundificata per ipsum;
uirga gerens florem, capiens sed flore uirorem!
uirgo mater aue, tanta redolens pietate,
Quanta laude micas, et sanctis altior exstas,
Inclyta pre cunctis carnali stemmate functis,
Per te gaudentem pia protege celitus urbem.
Ne iudex feriat, gladium suspende minantis.
Ne damnet miseros, iram compesce Tonantis.
Prima Deo presens mediatrix esto tuorum,
Spem uenie referens, ne labe ruant uitiorum.
Stella maris, portus, pigmentis consitus hortis,
Fluctibus e mundi trahe nos ad littora pacis.
His ita digestis, ad cetera progrediamur,
Eius ut in sancto laudare Deum mereamur
    Ut uir apostolicus, celestis regis amicus,
Reddidit immunem paganis ritibus urbem,
Fecit et incolumem ciues sperare salutem,
Inde mouens gressus, it per loca pontificatus,
Plebibus eterni dispergens semina uerbi.
Proponit cunctis simul et pigmenta salutis,
De spe celesti, nec non absinthia legis
Sontibus eterne minitantis amara gehenne.
Doctus et ingenio pallentes radere mores,
Ut rationis erat, baculum clauamque ferebat,
Hunc ciuibus prebens, hac in predonibus utens.
Ergo festinans diecesis et abdita lustrans,
Repperit erroris monimenta nefanda prioris,
Et cariosorum quedam simulacra deorum,
Que Iouis incesti, uel Apollinis, atque Diane,
 uulgus adhuc stolidum uano censebat honore,
Orgia rite colens, et uota nefaria soluens.
Tunc sacer infremuit, lucos et delubra fregit.
Idola combussit, prisce uestigia fraudis
Funditus abiecit, fudit, contriuit, abegit,
Sordibus abrasis, Christi noua templa locauit,
In quibus ante locis erat ara superstitionis.
Predicat esse Deum sincera mente colendum
Omnia qui fecit, non que manus idola finxit.
Qui nos formauit, non quod faber effigiauit,
Marmore, uel gypso, cupro radiante, uel auro.
Disserit agresti populo mysteria Christi,
Qualiter Omnipotens diuino numine pollens,
Compatiens seruis licet ad sua iura proteruis,
Quos tenuit torquens ferus hostis, acerbus et horrens,
 uenerit in mundum tenebris et morte profundum;
Et sine labe caro factus de uirginis aluo.
Pertulerit mortem patiens, ut uinceret hostem,
Fregerit infernum, faciens penetrabile celum,
Terrigenis cunctis si seruent dogmata lucis,
Atque fidem teneant, nec ad idola colla reflectant,
Hec et plura docens, et queque salubria promens,
Abstulit errorem, deitatis et auxit honorem.
Interea doctor preclarus et archipolites,
Moribus ut sanctis decus ornet pontificale,
Ad ritus Aaron typico cultu decoratur,
Offerat ut digne summo libamina Patri.
Namque uirum poderis contexit linea uestis,
Assidue proprii moderantem corporis artus.
 Sub Sarai uirga ne forte superbiat Agar.
Hanc bene, castigat dure, premit atque fatigat,
Esurie frangit, multis sudoribus angit,
Ut cognoscat heram, timeat lasciua seueram,
Pareat instanti, collum subigat dominanti.
Qua uirtute bona pollens in agone corona
Tripudiat uictor, meret per tartara lictor,
Et iacet eneruis que non ualet esse rebellis,
Pectoris e solido penitus depulsa libido.
Hinc rationali decoratur iudiciali,
Pontificis sacro uittis in pectore nexo,
Quo bissenorum sunt scripta uocabula patrum.
Mentis splendorem decus hoc notat atque pudorem.
Quo Domino celi studio coniuncta fideli,
Huc sibi presentem retractat cuncta uidentem,
 Illius ad uultum qui nil dimittit inultum,
Continet omnimodis ratione uolumina cordis,
Castigans trutina, si quid subrepserit infra.
Sedulo sanctorum rimatur facta priorum,
Ad specimen quorum pulchra nitet indole morum,
Isrel ut quondam fleuit Babylonis ad undam,
Nempe Sion memorans, quam sit iucunda recordans
Optima gemmarum riuos ducit lacrymarum:
Ad bona celorum fingens acies oculorum,
Noctes atque dies hos pectoris elicit imbres.
Sepe Redemptoris meminit multique doloris,
Quod gemit et plorat, sitit, esurit atque laborat.
Pro seruis Dominus patiens indigna benignus,
Traditur, arctatur, colaphos subit, exalapatur,
 Perpetiens lethum, prelibat fel et acetum,
Morti uita datur, qua mors deuicta fugatur.
Hec in mente gerens, istis cruciatibus herens:
Fit sibi iucundum cordis lacerare profundum.
Proferat ut fluctus oculis, suspiria, luctus;
Abluit his mundis maculam de gressibus undis,
Pulcher adhuc habitus tegit hunc, humeralis amictus
Pretendens specie reuerendi presulis actus.
Cuditur hic aurum, sit mens ut pontificalis
In cunctis sapiens, sit consilio specialis,
Cauta, pudica, grauis, solers, moderata, suauis,
Ut sit reuera Domini symmista sacerdos,
Sepius interno perstringens lumine celos,
Sit lux, eximie thesaurus et arca sophie,
Qua rudis ac ueteris tractet mysteria legis.
 Purpura regalis tanti decus auget honoris,
Obtinet a Christo, quoniam diadema decoris,
Cui sceptrum baculus, rector uigilans animarum
Quas trahit ad regnum, satrapas spolians tenebrarum.
Libertas fidei datur his a presule Christi,
Atque iugum Satane tactu putrescit oliui.
Hinc notat erii hyacinthina forma coloris,
Suspirans Christum quo presul dirigit arcum,
Quo fugit mentem celestia prorsus auentem:
Quo pia uota precum libamina sacra diatim
Pontifici defert, qui solus crimina delet.
Addit bis tinctum super his lex pristina coccum,
Qui plane gemini pignus designat amoris,
Bis qui rite datus sit alumnis Spiritus almus.
Sed pius in terris, ut sit dilectio fratris
 Casta, serena, decens, diuino nectare feruens,
Consolans miseros, uisens in carcere tentos,
Compatiens egris, tribuens solamen egenis.
Inde docendo fidem de celo mittitur idem,
Diligat ut summum pia mens super omnia Patrem
Quo seraphim more flagrans deitatis amore,
Ut sitiens ceruus fontem uehementer anhelus
Concupit, exoptat, desiderat, ardet et orat.
Ut mulier lympham, fidei que reperit undam,
A se proiecta uitiorum sponte lagena,
Ornatus summa byssus nitet inde retorta,
Pontificis mentem designans labe carentem;
Quam decorans ambit toga candida uirginitatis
Ut lux solaris cum mane refunditur aruis,
Aurea regalis uirtus micat integritatis,
 Ut rosa flagrescens, ut thus et aroma liquescens
Pullulat et redolet, fecundo germine pollet,
Factus nostra caro Deus exit uirginis aluo,
Ut placeat nobis hec dictatura pudoris,
Qua quis uestitur, decus imperiale meretur,
Colla terens hostis, captat diadema decoris.
Lamina fronte micat lapidum fulgore corusca,
Pileus et nitidos stringit de more capillos.
Nam pia mens, anime summa que preminet arce.
Constans et stabilis, non fluxa, uagans, et inanis,
uirtutum gemmis ut opus resplenduit auri.
His uestimentis typica ratione politis
Ornatus sacram stabat Romanus ad aram
Sacrificans Agnum qui mundi crimina tollit.
 Ante diem sacrum quo plebs noua Christicolarum
Dulce colit Pascha, quo gaudens transit ad astra:
Hic athleta Dei, quamuis sibi sedulo parcus,
Tunc magis urgebat confecti corporis artus,
Excubiis instans, precibus, riuis lacrymarum,
Hostis et insidiis curas adhibens animarum.
Iamque dies pacis populique reconciliandi
uenerat, et sacram turbis impleuerat aulam,
Tunc pius antistes fletus dabat uberiores,
Inter lugentes, inter sua crimina flentes,
Atque piis precibus ueniam poscendo reatus,
Plebes absoluit, oleum chrismate sacrauit.
Clerus at incaute minus illud prouidus omne
Diuidit ecclesiis, uix una superfuit illis
Ad lauacri morem retinens ampulla liquorem.
 Tertia cumque dies uenerabilis emicuisset,
Gaudia magna ferens, imis celestia iungens
Phebus et accelerans iam,  nomam clauderet horam,
Presul ad officium sanctus processit agendum
Hinc inter sacre dum per solemnia misse
Fontibus astaret lauacrum quo sanctificaret,
uas iubet afferri sacrum chrismale ferentis.
Forte sed impreceps turba stipante minister,
Dum pede festinat, ne pontifici mora fiat,
Labitur e manibus, fractum uas euacuatur,
Pene uorax omnem quin hausit arena liquorem.
Fontibus astanti res est ut cognita patri,
Nil ex hoc trepidus, fidei sed robore firmus,
 Fragmina parua legens, ad Christum brachia tendens,
Membra solo sternit, deuota precamina fundit;
Exorans illum qui fractum cardine mundum
Mirifice reparat, proprium fundendo cruorem,
Ut reddat mestis quod diruit emula pestis.
Quid morer in uerbis? ad nutum Cunctipotentis
Ecce reformatur, resolutum consolidatur
uas illud uitreum uelut ante liquore refertum.
Sancte Pater, famulos peccati labe solutos
Consolida, repara, subeant ut fortiter astra.
Qui te pontificem magnum statuens et herilem
Celitus ornauit uirtutibus et solidauit,
Dirigat hanc trepidam que nunc tenet alta carinam,
Ut bene curramus, nec in his scopulos subeamus.
 Hic pater apprime Christi succensus amore,
Sepe theoricam cuperet cum ducere uitam,
Ut graue sensit onus, curas et pondera rerum,
Ad requiem pacis properans in fine dierum,
Nempe Sion recolens, Solyme speciosa reuoluens,
Exsilium flebat, patrie iucunda petebat.
Quadam namque die presul sanctissimus iste,
Annua dum sacre celebrat solemnia misse,
Hostia uiua Dei, templum uenerabile pacis;
Dumque polis inhiat ueluti suspensus ad alta,
Ima supergreditur, seraphin ardore crematur.
His intendenti, libamina sacra ferenti
Apparet Domini super aram dextera Christi,
 Dextera uirtutis, pacis uereque salutis
Ad speciem solis resplendens luce decoris,
Que paradisiacam uocat hunc clementer ad aulam.
Dextera namque piam signat super ethera uitam,
Pacificam, pulchram, nitido fulgore coruscam.
Hanc amplexantur qui leua non spatiantur,
Qui subigunt istam fragilem simul ac fugitiuam.
   Postquam uir Domini mysteria sacra peregit,
Agmen iustorum iubet accersire uirorum,
Celica uisa refert, ac leniter inde subinfert.
Discite, filioli, patris ultima; iamque ualete,
Excessumque meum prece sacra protegitote;
Quem iam celestis uocat ad se gratia regis,
Ut tandem proprii ditet mercede laboris.
uos tamen admoneo nunc, fratres, ista silete,
 Huius et oromatis, queso, secreta tenete;
Donec uas luteum, seu corporis hoc tegumentum
Matrici terre cogat natura referre,
Extemplo gelidus totos pauor occupat artus,
Auribus ut sonuit tanti sors extima patris,
Quorum merorem compescuit atque dolorem;
Sal, fauus, eloquiis prudens, et ad omnia mitis.
Ad patriam sanctus Domino miserante uocatus,
Instanter uigilat, corpus sudore fatigat,
Prestolatur herum uelut a thalamis rediturum,
Ut cito pulsanti reseret sua limina patri,
A mundi strepitu semotior atque tumultu,
Arctius in cella ditatur celibe uita.
Liuidus hec hostis cernens dolet omnibus horis.
Calcibus attritus reuerendis hic basiliscus
 Ingemit iratus, furiisque nouis stomachatus,
Sibilat exsanguis, fano spoliatus et aris,
Insidias, fraudes alias molitur, et artes,
Exerit ingenium, tenditque libidinis arcum,
Quo iam Samsonem, quo perculerat Salomonem,
Pectora debilitans, mulieris amore sagittans.
Ergo dolore fremens cuius sacer obruit arcem
In ueneris specie uafra se colligit arte,
Mendicam simulans, et presulis atria lustrans,
Errando clause sero petit abdita celle,
Limine stat plorans, sic illum flebilis orans:
O pater, o pater, o sancte pietatis amator,
Urbis presidium, totius egentis asylum,
Hospitium misere prestans, inopi miserere.
 Pande fores tecti, uicinam subripe morti,
Que uaga, que nuda, que languida sum peritura.
Huc agor infelix immani frigore, nimbis,
Bruma terit membra, glacies secat aspera plantas
uis angit Boree, tetra premor anxia nocte.
Si saltem trita, si cum perone lacerna
Texeris hanc nudam, gelido iam rore solutam
Igne parum foueas, intra tua limina pascas.
Que dabitur iustis, tu non mercede carebis.
At pater hec surda capit aure susurria multa,
Et contectalis refugit consortia talis.
   Pestis ad hec dirum rumpens a pectore luctum
Altius ingemuit; planctus, ululamina fudit.
 O pater, o custos, ubi nunc tua sollicitudo,
Quam debes ouibus quas commisit tibi Christus?
De grege quem seruas perit ecce doloribus una,
Ni modo subuenias, morior tua, pastor, ouilla.
Si morior, qualem pro me reddes rationem
Ante Dei uultum cum nil laxabit inultum?
   Hos pater ad fletus pietatis uiscere motus,
Excepit tandem truculentum nescius hostem.
Pestis ut intrauit prunis calefacta resedit,
Dilatans crimen flauum mentita colorem,
Denudat pectus, si possit flectere sensus.
Candidior renitet, gestus et ludicra miscet,
Tela sacerdoti uerbis iacit illecebrosis.
Omnia molitur, nec cor regale feritur;
Stat uehemens adamas nulla penetrabilis arte,
 Nec petra mollescit que Christo prorsus adhesit.
Angelicis armis siquidem munitus ab astris,
Signa crucis uibrat, quo pilo fortiter acta
Diffugiendo uagas euanuit umbra per auras;
Fetida per totam linquens uestigia cellam.
Ille Dei natus, quem uirginis edidit aluus,
Semper Romanum tanta fecit indole clarum.
Ut nequeat labi nulloque modo uiolari.
Cursus horarum Phebo peragente suarum
uenerat ad metas iam sancti presulis etas,
Christi splendifera quas nouerat indice dextra,
Ut mercede bona gauderet uesperis hora,
Mystica cultorem habuit quem uinea fortem,
Non torpore pigrum, nec ab estu desidiosum,
Quem pudor angelicus decor extulit integritatis
 Ut uas munditie templum fieret deitatis.
Hac etenim uirtute refulsit ab indole prima
Qua domuit carnem que luxu uergit ad ima,
Ut manibus puris et mundo corde beatum
Semper adorandum libaret dulciter Agnum.
Unde polo gaudens, et tali cyclade plaudens,
Cantat dulcisonus pro uirginitate melodus.
   Peste philargyrie caruit riuus pietatis,
Gressus debilium, manus aurea, cultor egentum,
Quidquid erat census inopum dispersit ad usus,
Liber ut exiret sine labe beatus obiret.
Cumque suprema dies sibi iam uicinior esset,
Et fragiles artus febris diuturna teneret,
Plebibus accitis, et in unum rite coactis,
 Ecclesie famulis profert monitoria pacis:
En, ait, a Christo, cui supplex corde benigno
Hactenus obsequium, pro posse dedi famulatum,
Inuitatus eo, communi sorte resoluor.
Quocirca moneo quos nunc ex parte relinquo.
Ut maneat uobis pax et concordia morum,
Que fidei signum, fons est et origo bonorum.
Iuncta sibi teneat dilectio corda dualis,
Qua ueluti geminis ad celum tenditur alis.
His paribus lignis contexitur aurea uestis,
Integra que durat nulla resolubilis arte.
 E regione sudes dextra leuaque locantur,
Ut tibi quod fieri cupias, quod iure rependi,
Hoc aliis facias: quod nolis quodque recusas,
Nec facias alii. Sic mentes gratia iungit,
Sic Domini sacram digne uenietis ad aram,
Dulcis et angelice sumentes fercula uite.
Hec et plura monens, uerborum nectare promens,
Obsecrat, hortatur, regaliter ut gradiantur
Per fidei normam, nec ab equo calle recedant,
Iustos emerite qui ducat ad atria uite.
His prelibatis, cunctis dans oscula pacis,
Summo pastori commisit ouile regendum,
A se collectum, proprioque cruore redemptum,
Ut sibi conseruet quos condidit, atque gubernet,
Hostis ab insidiis premuniat atque sagittis
 Hinc ubi uiuificum corpus sanctumque cruorem
Digne percepit, qualem de fonte recepit,
Inter uota precum, suspiria longa clientum
Reddidit ethereis animam cum pace cateruis,
Quam speciosa phalanx assumens celicolarum
Detulit ad celos cum laudibus harmoniarum.
Aurea Ierusalem ualuas sibi pandit et arcem,
Qui penitus spreuit Babylonis ab indole fascem.
Intrat apostolicum felix collega senatum
Cum quo iudicii scandit sedile beatum,
Fortis in aduersis cum cetu martyriali
Iure coronari palma meruit decorari.
Emicat in castris ut phebus uirginitatis,
Centuplicem fructum quia protulit integritatis.
Excessu patris simul omnes mestificati,
 Exsequias soluunt, tumulo pia membra recondunt.
Presulis ob meritum Rothomagus gaudet in euum
Assidue cuius pretiosos excolit artus.
   Huic Audenus successit pontificatus.
Non minus insignis, sol ardens, fulgur, et iris,
Thus redolens, cedrus, nux, myrtus, oliua, cypressus,
Pacis consilium, patrie totius asylum;
Francia quo uiguit, quo tota Neustria fulsit,
Sanctorum castris tanquam fulgentibus astris.
Huius et extremos perlustrat fama Britannos;
Hoc Grecus resonat, promulgat et aurea Roma,
In qua dux fidei dum totus in ardua celi
Psalleret intentus decachordo carmina plectro,
Angelice uocis responsum celitus hausit.
Sed quia magnifici patet huius uita patroni
 Alterius studio prosa metroque polito,
Hic breuiter tectum concludam fine libellum.
Non tamen hoc sancto carmen sine fenore scribo,
Sed precor, imploro, totis et nisibus oro
Ut mihi Romanus sit ductor ad ethera sanctus.
Lintre licet parua sulcantes equora magna
Remigio sancti, non ulla pericula passi,
Scilleosque canes illesi pretereuntes,
uenimus ad portum. Sit laus Domino dominorum,
Sit sine fine decus, qui regnat trinus et unus.



ALBUINUS EREMITA. [1Kb]





ALBUINI EPISTOLA AD HERIBERTUM COLONIENSEM ARCHIEPISCOPUM.


 Domino HERIBERTO Coloniensi episcopo ALBUINUS eremita indignus gloriam et pacem sempiternam.

Ex quo, mi Pater, misericordie uestre gratiam promerui, exoro Domini nostri pietatem die noctuque ut secum uos post hanc uitam regnare sinat sine fine, et incensus diuinis mandatis possitis adimplere bona que desideratis. Igitur quia pium studium sacras Scripturas habetis audire, sicut mihi indigno precepistis, desideraui scribere pietati uestre aliqua exempla que in libris diuinis legendo hec omnia scripta inuenio. Si tamen, Deo omnipotente adiuuante, aliquid proficere posset, omnia que in hoc libello scripta habeo, non proprio sensu fingo, uel excogito quod dico, sed de sanctis Patribus coadunata retineo. Sine dubio qui ea fecerit uidebit lumen eternum, et in  tali admonitione nemo me despiciat; quia etsi indignus sum talia ministrare, uera tamen sunt que dico, et dum otiosus nemo stare debet, per ista de uirtute in uirtutem ascendit ad illum qui uiuit in secula seculorum. Amen. Si tamen placet, Pater sancte, et si bonum tibi uidetur, sepius fac rescribi, [ne] me  peniteat tantum laborasse, et ne me peccatorem spernatis in oratione uestra, ut uos non spernat qui cum Patre et sancto Spiritu regnat in se. Amen. Pro certo scitote omnes quod nullus libellus citius uos deducet ad celestes thesauros quam iste, si sepius eum curetis recitare. Scio non multum esse beatum, qui se solummodo saluat, Domino adiuuante, sed felicior est qui desiderat alios trahere secum ad regnum celeste. Quapropter, o homo, moneo tuam caritatem quicunque legeris hanc scripturam, ut compleas ore perfecto, et aliis bonum exemplum monstres, ut de tuo et aliorum labore merearis percipere a Deo remunerationem. Mente curiosa semper cogita, ne hec facias, ut Creatori displiceas, quia si in bono perseueraueris, donabit tibi quod oculus non  uidit, nec auris audiuit, ubi multi sanctorum requiescunt.

Cum igitur de plurimis uirtutibus te desiderem admonere, in primis cupio ut uirtutem caritatis Cante omnia studeas habere, etc.



TERALDUS.





EPISTOLA TERALDI AD GUIDONEM. Cur in festiuitatibus SS. Pauli et Laurentii uersiculi antiphonis innectantur.


  TERALDUS GUIDONI fratri salutem.

Questionem ex officio solemnitatis Pauli apostoli atque Laurentii martyris quare scilicet cum antiphonis uersiculi necterentur, quam mihi a te memini  ante annum propositam, iam nunc, prout auctor sensus dederit Dominus, caritati tue persoluens reddam. Sciendum itaque quod omnes sancti qui omnipotenti Deo deuoti exstiterunt, aut cum sola fide,  aut certe fide simul et operibus coluerunt. uerum plures fide tantummodo, non habentes locum uel tempus operandi, ei placuerunt, ac professionem nominis eius passi sunt. Ex operibus autem absque fide nemo ei unquam aut placere potuit aut poterit, et ut aptius enuntiem quod dico, hec est illa gemine conuersationis discretio, quam contemplatiuam et actiuam nuncupant uitam. Ad hanc quoque distinctionem pertinent duo que in Psalterio crebro commemorantur, canticum uidelicet et psalmus. Nam canticum, quod ex intelligentia sola uocis humane profertur emissione, ad interioris hominis scientiam et fidei pertinet ueritatem; psalmus uero, qui adhibito materiali organo consonanter peragitur, ad exteriora et corporalia refertur opera: in quibus nimirum  iustitie operibus, maxime iustitie opus, quod Greco uocabulo eleemosynam appellant, eminet: et uas electionis Paulus apostolus et magister gentium cum fide esset firmissimus, doctrinaque perfusus, atque diuino amore toto flagraret animo, quod omnibus commune est sanctis; et iam misericordie operibus incomparabiliter sedulus insudabat; quod textus Epistolarum edocet, ubi discipulos siue auditores suos sepius ad eleemosynam exhortatur, collectamque pecuniarum quam Ierosolymam deferat, iubet facere,  asserens se pauperibus et egenis ibidem consistentibus ministrandi officium suscepisse. Nec non et Laurentius Romane Ecclesie archidiaconus, cum ot ipse esset fide stabilis, scientia prouidus, eleemosynarum largitati hilariter instans, thesauros eiusdem Ecclesie sibi commissos, ut gesta passionis eius loquuntur, fiducialiter erogauit pauperibus: unde et solemnitate ipsius lectio legitur apostolica que tota in exhortatione siue laude eleemosyne facientis conscripta est, atque ad eamdem pertinentia causam alia nonnulla huic officio inseruntur. Hec igitur duo que dixi, canticum uidelicet ac psalmus, pariterque figuras eorum quas prefati sumus, sancti Patres diuinorum officiorum ordinatores significare uolentes, in huius utriusque sancti festiuitate cum antiphonis decantandis  statuerunt uersiculo recitanda: quatenus per hec et sinceritas fidei eorum in Deo et misericordie opera in proximis monstrarentur, ut antiphona loco cantici, per quod, ut dictum est, deuotio mentis exprimitur, resonaret; uersiculi uero tanquam psalmi recitarentur, quo eque exterior actio, ac misericordie opera, que studiosissime hi duo sancti pre ceteris exercuerant, insinuarentur. uale in Domino, carissime.



AMBLARDUS ABBAS SOLLEMNIACENSIS.





AMBLARDI EPISTOLA AD HERuEUM Canonicum Turonensem. Mittit ad eum librum de uita sancti Eligii episcopi.


 Precellentissimo, Deoque amabili, ac bonorum operum insigniter adornato domino meo ARuEO, humillimus omnium AMBLARDUS abbas cunctaque congregatio mihi subiecta Sollemniacensis monasterii, perpetuam in Christo salutem.

Mentio sacra uestri sic nostro semper adheret pectori, ut nulla perturbatione seculi nequaquam possit elabi. Quamuis enim inter turbines seculi simus positi, tamen in orationibus nostris, Deo largiente, in quantum possumus, memores sumus uestri. Nouimus enim, ab ipsis pene cunabulis uos nichil aliud amasse, preter Deo uiuere. uestri autem sub ditionem positus agnoui, diligentius uos quotidie  miris augeri uirtutibus; pro quo petimus ut memores sitis nostri in orationibus uestris. uitam beatissimi Eligii confessoris atque episcopi, quam dudum a nobis poposcistis, expressimus ut potuimus, ac, Deo uolente, uestre presentie destinauimus. Precamur itaque uos, reuerentissime Pater, ut cum auide eam sumpseritis, ac bene eam memoria commendatam habueritis, etiam Rotberto regi ostendatis, ut ex ea cognoscat quanta familiaritate ac benignitate Dcirca locum nostrum sollicitudinem habere debeat. Cum enim ego apud uos habitarem, ac cum illo frequenter locutus fuissem, ipse mihi rogauit ut ego ei eam habere facerem.



SAECULI X OPERA A.





DE FUNDATIONE MONASTERII SANCTI ARNULPHI METENSIS.


 Quoniam quidem eorum memoriam summatim attingere cupimus, quorum patrimonio ecclesia sancti Arnulphi, que antiquis temporibus ecclesia sanctirum apostolorum nominabatur, usque modo refloruit, congruum uidetur paucis referre cuius industria sanctitatis primum hic aram posuerit. Antiquorum denique relatio sibi succedentium tradidit posteritati, quod beatus Patiens presul Metensium quartus, beati Ioannis apostoli et euangeliste fuerit discipulus: qui beatus apostolus condiscipulis suis iam celo regnantibus, prolixius uite spatium adeptus, messi Dominice suorum complures alumnorum per loca direxit plurima regionum. Inter quos beato Patienti meritorum luce fulgenti, dum diuina reuelatione opus consimile iniungitur, ille nimirum magistri diligens presentiam, negat se hoc adimplere, nisi reliquiarum pignore corporis eius aliquo modo potiretur. Cuius fidem deuotionis beatus Ioannes  apostolus amplectens, Dominum hoc fieri poposcit, cuius nutu omnis natura uim proprie legis conuertit. Oratione igitur facta, euocatoque fideli discipulo, dentem sine dolore sibi detrahens ab ore: Habeto, inquit, hoc tibi pignus amoris mei. Tibi etiam auctor pietatis pariter concedit, ut dum ciuitati Metensi propinquus eris, cui doctor destinaris, incolarum lingua pleniter eloquaris: fertur enim lingua Grecus fuisse. Sicut et beatus Nicolaus diuina reuelatione ad summum sacerdotii prouectus est gradum, sic iste sanctus Patiens eadem gratia per Ioannem apostolum ad Metensem ciuitatem regendam, beato Felice episcopo Metense predecessore suo adhuc in corpore uiuente, est destinatus.




De prima consecratione ecclesie.

 Beatus igitur Patiens, consecratione, benedictione, insignique reliquiarum munere dilecti Ioannis donatus, iter aggreditur, supernaque ordinante clementia, Metensibus pastor herilis efficitur, qui animum diuine intendens contemplationi et orationi, basilicam Deo et preceptori suo Ioanni apostolo extra eiusdem muros urbis ad meridiem construxit et consecrauit, ipsiusque dente, et duodecim particulis de apostolorum uestimentis, cum aliis sanctorum pignoribus, eam honestauit, et qui inibi Deo seruirent instituit, cursuque laborum finito, in pace ibidem quieuit, temporibus Antonii pii et Adriani imperatorum, in diebus Hygini pape.



De tempore sancti Patientis, usque ad tempus sancti Arnulphi.

A temporibus huius sancti, usque ad beatum Arnulphum defluxerunt quingenti anni et amplius, uiginti quatuor episcopis medio tempore sibi succedentibus, licet ecclesia multis annis uacauerit, a B. Arnulpho usque ad Deodericum episcopum Metensem, qui ecclesiam beati uincentii fundauit, trecenti anni et amplius defluxerunt, decem et septem episcopis sibi succedentibus, quorum ultimus fuit dictus Deodericus. Hic ecclesie predicte, scilicet sanctorum apostolorum et beati Arnulphi, Gorgieque  et sancte Glodesindi, beatoque Stephano subripuit, quibus ipsam ecclesiam sancti uincentii instaurauit, et ab Gorgie sanctique Arnulphi cenobiis quosdam monachos extraxit, qui inibi monasticam ducerent uitam, et iugiter diuino famulatui insisterent.

 : Usque hodie annis singulis conuenientibus inibi conuentualibus Ecclesiis, et canonicis, et clero et populo, palmarum a presule sedis fit consecratio, et omnes presbyteri totius ciuitatis tenentur uenire in eadem ecclesia ad consecrationem palmarum, antequam canonici ueniant, et debent mittere palmas suas ad consecrandum.



In omnibus beatus Patiens Ioanni apostolo adhesit.

Sanctus igitur Patiens fundator ecclesie sanctorum apostolorum, sicut a prioribus uicaria relatione  cognouimus, ex inclyta Grecorum prosapia exortus; sicut nobilitate mundana, sic et opum gloria in minoris Asie regione clarus effulsit. Hanc Asie regionem dilectus Domini euangelista Ioannes in sorte predicationis diuina dispensatione suscepit, fideique iugo subiugauit. Nam dum fulgore uirtutum confirmaret suorum claritatem uerborum, quamplures ad uitam destinati, potentes et diuites ac mediocres compuncti gratia eius doctrine obediebant. Itaque inter alios insignes, et beatus Patiens obedientie fidei se subdidit, pompam mundi reliquit, sancto apostolo intime adhesit. Ioannes, dum suis in nuptiis Christus aquam in uinum mutasset, secutus  eum, carnale connubium reliquit; Patiens audiens ab ipso Ioanne uerbum Dei, abrenuntiat oblectamentis mundi. Ioannes sociabiliter adhesit Christo in resuscitatione archisynagogi filie in cubiculo; Patiens Ioanni presens fuit dum resuscitat filium uidue fidelis. Ioannes transfigurationi facte in monte Christo adfuit; Patiens Ioanni astabat, dum duos proceres post conuersionem dimissarum penitentes diuitiarum ab eterna damnatione per auri miram in frondibus reciprocationem reducebat. Ioannes cruci astitit Christi; Patiens eidem Ioanni misso in oleo feruenti. Christus morte deuicta discipulis mellis fauo uere deitatis ac sue humanitatis unionem commendauit; Ioannes, Patienti cum suis condiscipulis post libertatem exsilii, inseparabilem  patris ac uerbi substantiam scripto elucidauit.



De uita sancti Amalarii, et de eius glorioso sepulcro, et de eius miraculis sanctis.

Subnectimus etiam huic pagine memoriam piissimi sacerdotis Amalarii Treuirensis archiepiscopi, ut dicitur, qui cancellarius dicitur exstitisse Caroli Magni, cuius monumentum in medio crypte monasterio subiecte conspicitur uenerabile. Eius quidem sepultura, dum causa fundandi augustius oratorium, ossa reliquorum effractis monumentis exponerentur, diuinitus minime potuit immutari. Tandem Deo fauente operi perfectio imponitur; et ecce frater quidam custos ecclesie, Gregorius nomine, scrupulo forte tangitur, et raptis quibusdam ossiculis de ipsius sepulcro, meritum uiri cognoscere aggreditur; que  dum prunis ardentibus inferret, uidisses illas, uisu mirabile, resilisse, et quasi motibus reclamasse ossa uiri Dei non esse ausas attingere, quia dum aduixit, in se celesti rore uitiorum flammam prudens exstinxit. Quo signo perterritus, sepulcro reponit ossa festinus. Insecuta igitur nocte dum quietis dono frueretur, adest uir Dei cum quodam pedum sonitu, a leuo cpypte aditu. Illac quidam erat pernominati fratris stratus, et uerberi cum tremore subiectum, increpauit acrius quod se inquietare fuerit ausus. Molestia ergo corporis monachus peruaditur, sed satisfactione digna leuigatur.

Non post multum tempus domno Adalberoni episcopo Metensi loci nostri amico fideli, fuit desiderium ut in crypta eadem sibi collocaret mauseolum.  Quod ibi fuisset adimpletum, dum presuli uite finis immineret. uir idem Dei Amalarius fratri nominato superius apparens, talia sciscitatur: Cui iuxta me paratur sepultura? At ille inquit: Pie memorie Adalberoni episcopo Metensi. Ad hec uir Dei Amalarius: Publica hoc, inquit, in populo, quia diuinitate propitia donec istic humo tectus ero, nullus mecum participabitur sepulcro: nam quamuis ille minus quid notificauerit, exitus tamen rei comprobauit: nam presul adhuc uiuens dum se istuc deferri iussisset, quorumdam consilio id fuit impeditum, et in basilica sancti Saluatoris ab eodem augustabiliter constructa sortitus est tumulum. Quanti uero apud Dei maiestatem hic Amalarius habeatur,  plurimorum liberatione febricitantium comprobatur quod ad presens dicere omittimus; quia si fides adsit, quotidie agitur. Item mulieres debent habere pacem cum maritis suis, cum ad ipsum ueniunt deprecature, et etiam homines per orationes et per missas sepe credunt subueniri.



Quando mutatus fuit ordo, id est canonici regulares in ordinem monasticum, tunc factus est Arbestus primus abbas in ecclesia sancti Arnulphi.

Ego Arbertus monachus Gorziensis, notum uobis facio, quod Ottho diuina prouidentia imperator, et Adelbero Metensis episcopus, expulsis canonicis regularibus, me in abbatem sancti Arnulfi constituerunt. Quapropter furoris stimulo accensi ueluti de  paternis redditibus pulsi, quidam eorum adierunt regem seniorem nostrum, uidelicet Otthonem, uanam super hoc garrientes declamationem, quod iniuste proprium abstulissem, et ueluti hereditarium locum. Cumque ut egeram prefato seniori totum indicassem, illorum floccipendens rationem, ut sapiens et iustus rex, ne in reliquum querimoniis inibi Deo famulantes molestarentur inuidorum, tunc et ipse quod feceram confirmauit testamento regie auctoritatis, precipiens ut pari consensu ad corroborationis auctoritatem identidem nostra sentiret ecclesia. Quod iuxta desiderii ardorem exsequens, ut dehinc sicut statuimus maneret cum consensu ducis nostri, Otthonis uidelicet, totiusque ecclesie nostre, hoc preceptum confirmationis scriptum manibus propriis roborauimus,  et roborandum tam predicto duci quamque cepiscopis nostris fidelibusque dedimus, in Dominum et propter Dominum, omnes successores nostros humiliter postulans, ut sicut definiuimus, ut qui uolunt sua quod definierunt rata habere, et consentiant nostra. Propterea ego Arbertus talem suscipio curam propter Dominum, et pro his qui me deprecati sunt scilicet curam pastoralem, quatenus mihi et monachis proficiat in eternum. Iste non tenuit nisi duobus annis ecclesiam pastoralem.



Post hunc suscepit officium domnus Ansteus.

Nec dignum est preterire silentio domnum Ansteum monachum et abbatem gloriosissimum monasterii sancti Arnulfi. Hic in habitu seculari predicto  dicto patri socius, et sanguinis catena coniunctus, prius relictis facultatibus, eius etiam secutus uestigia, ex archidiacono in pauperem Christi uere commutatus est, factus monachus. Iste sapientia et eloquentia in tantum effloruit, ut ab eo, uelut ab optimo rhetore continuo cum esset necesse, sermonum mella discurrerent. In architecture quoque peritia non modicum ualuit. Hic primo in monasterio Gorzienzi decanus effectus, opere et exemplo monstrauit quantum sanctitate et rerum administratione floruerit. Meritis itaque exigentibus, abbas efficitur in monasterio sancti Arnulfi, post Arbertum uirum egregium, qui primus eidem loco a domino Adelberone pontifice, clericis inde submotis, regulari  monachorum ordini prefectus est. Ansteus iste monasterium, quod multa laborabat inopia, copiosis ampliauit facultatibus. Cuncta fratrum habitacula infra quadriennium expleuit. Abbatiam operam domino Adelberone pontifice prebente, per menses quatuor, quod est mirabile dictu, nisi regni impedisset dissensio, que erat inter Otthonem tunc regem, post Cesarem, et filium suum Luitulfum, et generum Conradum. Proxima tamen estate Christo iuuante opus inceptum perfecit, nec propter curas exteriores pastorali minuebatur solertia. Omnibus Dominicis et precipuis festis, missas publice cantabat, et in unaquaque quarta feria priuatim cum summa deuotione, et lacrymis multis, in ieiuniis, in uigiliis, in orationibus, in humilitate, in cura infirmorum  fratrum, in hospitalitate et ceteris operibus misericordie clarissimus exstitit. Cursum igitur consumans, in fine sancte perseuerantie laboribus exactis per annos 16, pridie natiuitatis Dei Genitricis, deuotorum uirorum frequentia, domino et uenerabili Adelberone pontifice munus exsequiarum explente, ex parte Aquilonari basilice depositus est in tumulo, anno Domini 960.



Post abbatem Ansteum secundum, elegerunt monachi sancti Arnulfi Ioannem abbatem tertium.

Post Ansteum suscepit Ioannes officium pastorale sancti Arnulfi. Huius temporibus, primi Otthonis magnifici famosissimique imperatoris genitoris secundi eiusdem nominis, qui pro defensione sancte Dei Ecclesie contra Saracenos in Apulia prelium  totis seculis memorandum commisit, erat comes palatii nomine Teubertus, opibus florens, uir in diuinis atque humanis rebus strenuissimus, omnique bonitate conspicuus. Hic ex Ermentrude coniuge feminei sexus prolem susceperat; sed quia masculini deerat, creber in orationibus persistens, a Deo sibi filium dari poscebat. His intentus, accidit ut quadam die monasterium sancti Arnulfi ea de causa adiret, diuque humi stratus ante sacrosanctum altare orationem protelaret. Ioannes autem abbas eiusdem loci ante ualuas basilice stabat immotus, donec comes Palatinus exiret, qui ab ecclesia digredienti post salutationem oscula prelibans: »Letare, inquit, uirorum nobilissime, tuasque orationes a Domino exauditas cognosce.« Cumque ille rei nouitate  horrore perfusus uenerabundus astaret, rogans unde id sciret, ille ait: »Cui mentium secreta patent reuelante didici te masculinam prolem iam diu a Deo precatu quesitam promeruisse. Namque breui stirps uirilis ex casto tibi matrimonio erit, uocabulo Benedictus, ab eo qui uocat ea que non sunt tanquam ea que sunt per omnia benedicendus. Caue ei nomen immutes, quod qui cuncta ex nichilo creauit, dedit; natumque domino sanctoque Arnulfo nutriendum sub regulari preposito trade, cuius quandoque propagator enitescet longe lateque.« Credulus ille uiri Dei affatibus, domum pro responso accepto reuersus est letus. Interea non multis elapsis diebus, mater, quem auspice Christo conceperat, prospere  filium enixa est. Genitor uero clam matre sumptum puerum una cum nutrice ad monasterium superius dictum abbati Ioanni differt, postulans ut ab ipso catechumenus efficiatur. Non renuit uir sanctus, quin quod comes rogarat, actu tum impleuit, nomenque imposuit.

Expletis his, comes puerum pallio purpureo inuolutum ecclesie infert, atque altari superponens, domino sanctoque obtulit Arnulfo, abbate fratribusque astantibus. Sublatus inde ab abbate, nutrici ad nutriendum redditur, sicque domi refertur. Matrona denique post incommodum conualescente, ubi congruum uidit, uiro suo ait: »Christi sacramentis nostram, si uestre placet celsitudini, sobolem tempus instat ut iubeatis initiari, et ab linea proauorum  titulum sumere nominis. Nuperrime hoc actum est,« comes inquit. Illa quo uel a quo sciscitante: »Apud cenobium beati Arnulfi, inquit, a Ioanne loci ipsius abbate, qui et eum Benedictum nominari iussit.« Contristata matrona: »Hoc, ait, uocabulum solis seculo renuntiantibus monachis est congruum, a sancto Benedicto ad eos deriuatum.---Hoc, inquit comes, et ipse in processu temporis erit.« Quo audito illa: »Tantam infamiam, inquit, Dominus nostro non sinat generi illatam iri, ut ex me natum puerum uideam unquam professionis huius ferentem habitum.« Quam comes blande corripiens, simulque uiri Dei prophetiam denuntians, non solum ab intentione reuocauit, sed etiam gratulabundam ex dono sibi a Deo concesso reddidit. Iste Ioannes,  qui pastor est ecclesie huius sancti Arnulfi, multis fulsit miraculis. Subiectionem utique et obedientiam abbati suo, cum esset Gorziensis, sine mora obediebat. Abbas tamen subditus erat spiritualibus. Ioannes abbas sancti Arnulfi cuncta exteriora prouide, cum esset claustralis, procurabat consilio domini abbatis Gorziensis. Sepe ista dicebat abbas: Manifestis operibus indicat nobis frater Ioannes quante religionis floreat studio; priorque eius humilitatem, ieiuniorum obseruantiam, sapientiam, atque constantiam, ad probandam eius patientiam diuersa sibi iniunxi officia, nunc ista, nunc illa: ipse nunquam contradicens, omni studio singula perficit; contumelias et opprobria plurima iniuste illata a quibusdam fratribus nostris patientissime tolerat.  uere amicus Christi est, et discipulus nostri patris Benedicti . . . Sic abbas eius Ioannem absentem frequenter commendabat.

Beatus itaque Ioannes feruens studio religionis, laternas fratrum sepe mundabat, mira humilitas. Cum erat hebdomadarius coquine, ipse collo suo asportabat aquam, et infundebat caldariis, et cibum coquebat. Sepe solus, puerulo aquam infundente, farinam trium modiorum commiscuit, fermentauit, et inde panes confecit. In cibis, uestibus, lecto, in balneis et medicinis spernendis, in cura fratrum, in studio lectionum uere sanctus comperiebatur. Imitabatur pro posse Ambrosium sanctissimum in constantia, beatum Martinum in humilitate, Ioannem  Alexandrinum in eleemosynarum largitionibus, in exercenda iustitia, cum pro causa monasterii ageretur, maxime strenuus. In molendinis, fluminibus, uinariis, armentis, gregibus, auibus ad usum fratrum sollicitus et optimus acquisitor. Magistris diuersarum artium conductis fortissimo muro monasterium circumdedit. Officinas que ruinam nimia uetustate minabantur, refecit; pallia uero et cortinas albas, infulas, tabulas aureas, in singulis altaribus calices, cruces ampullas, coronas et pulpitum, ubi Euangelium legitur, et cetera aurea, et lampades diuersas distinctas ordinibus, et cetera beneficia non possum uerbis euincere.

Contigit autem eo in tempore quam episcopus Adelbero subtraxit beneficium solitum fratribus Gorziensibus;  sed diuina inspirante gratia Gorziam uenit Ioanne insinuante, et uillam que quondam ad ius pertinebat monasterii, ipsis reddidit, que uocatur Warigis uilla . Ioannes autem iuit ad tyrannum Bosonem, filium Richardi principis Burgundionum, ut restitueret fratribus Gorziensibus predia que iniuste eis abstulerat; qui sibi primitus satis superbe respondit, et minas necis sibi imposuit: at ipse Ioannes non pertimescens, sed uiriliter contradicens, sibi multis discrimina latronum, nichil sibi tamen nocere queuntium, ad claustra rediit, statimque tyrannus arreptus graui morbo, Gorziam misit nuntios, et cuncta ablata restituit. Fecit et petitiones multas beatus Ioannes ab episcopo Adalberone, qui cum prius acquiescere nollet, postmodum  uisionibus sancti Petri territus, cuncta perficiebat. Post hoc sciendum, quoniam Adelberamum rex Saracenus Hispaniarum misit suos legatos ad Otthonem serenissimum imperatorem, amicitiam petens, sed contra fidem multa describens; ad quod missus est beatus Ioannes abbas noster, ad predicandum baptisma, et errorem commutandum. Iste enim fuit prudens in factis; bene arguit subditos, et monuit ut omnibus uite eorum temporibus semper regulam custodirent.



Ioannes iunior successit post Ioannem, in regimine quartus.

Ioannes a fratribus sancti Arnulfi postulatus ut eorum  pastor fieret, benignissime consensit. Statim eorum loci famam iam ubique celebrem, studio litterarum adeo nobilitauit, ut non solum ex proximis ciuitatibus, uerum ex Saxonie atque Baioarie partibus undecunque ad eius magisterium quamplurimi confluerent, ex quibus nonnullos et uite merito, et sapientie excellentia post ad episcopatus aspicem, uel ad regenda monasteria electos fuisse cognouimus. Inter ceuos suos, et morum elegantia, et ingenio capax laudabilis eminebat. Hic denique pie memorie Ioannes inter perplura que intra gymnasium Sophie peregit exercitia, responsoria beate uirginis et martyris Lucie authentica modulatione composuit, necnon et beate Glodesindis uitam cum officio nocturnali. uitam uero antecessoris sui domni  abbatis Ioannis scribere aggressus, imperfectam immatura morte prereptus reliquit.



Epitaphium Lodouici regis et imperatoris, filii Caroli Magni, qui in isto loco iacet.


Imperii fulmen, Francorum nobile culmen,
   Erutus a seculo, conditur hoc tumulo,
Rex Lodouicus, pietatis tantus amicus,
   Quod Pius a populo dicitur, et titulo;
Hildegart soboles Caroli Magni pia proles,
   In pacis metas, colligit hunc pietas.
Rumelicum uillam, quidquidque refertur ad illam,
   Arnulfo sancto contulit, huicque loco.
Stirps a quo procerum regumque uel imperatorum,
   Quorum muneribus sistitur iste locus.



Epitaphium Drogonis archiepiscopi Metensis, filii Caroli Magni, qui in isto loco iacet.


Conditur hoc busto presul Drogo, marmore sculpto,
   Spiritus in requie letus ouat Abrahe.
Filius hic Magni Caroli fuit imperatoris:
   uir pius et prudens, uir probitate cluens.
Aule regalis moderator, pastor ouilis,
   Metis et Ecclesie uere pater patrie.
Hic presul, preses, dominus, primasque cis Alpes,
   Eius iudicio paca fuit regio.
Iste Glodesindis solemniter ossa leuauit,
   Condigneque loco condidit eximio.





SERMO DE S. CLODOALDO CONFESSORE.


 Dies letitie et gaudii adest precipue uestre urbi summa deuotione celebranda, qua uenerandus Christi confessor Clodoaldus [S. Cloud], uinculis corporee fragilitatis exutus, adire meruit gaudium eterne beatitudinis, angelicis spiritibus sociatus, ut quorum munditiam tempore sue mortalitatis studuit habere in terris, eorum consortio sine fine frueretur in celis. Cui prestante gratia Saluatoris hodie factus est  de morte natalis; cui initium uiuendi dedit finis uite; cui, ut Paulus, uiuere Christus fuit ; cui sine Christo uita non fuit. Merito ergo satiatur in bonis desiderium eius, quia, dum in hac carne uiueret, mundatum est ab omni iniquitate et malitia cor eius. Digne iam uersatur eius uita mirabilis in memoria hominum, qui merito sanctitatis transiit ad gaudium angelorum. Merito et laudem sanctorum  uirorum mandat nobis habere Scriptura diuinitus inspirata dicens: Laudemus uiros gloriosos qui uicerunt regna mundi; qui uicerunt non qui uicti fuerunt. Non est enim contraria sibi Scriptura que dicit alio loco: Non laudes hominem in uita sua . Que autem ante mortem propter incertos casus caduce uite prohibet, post mortem iubet laudare. Modo securi laudibus extollamus eius excellentiam sanctitatis, quando nec adulatio notat laudantem, nec elatio tentat laudatum. Laudemus post emensum periculum iam securum; laudemus uictorem, sed postquam uenit ad triumphum. Operum eius merita iam in tuto posita securi magnificemus; qui galea spei et scuto fidei et gladio uerbi Dei tandiu infatigabiliter contra antiquum hostem armatus incessit,  quousque eo deuicto eiusque pedibus prostrato meruisset accipere palmam eterne remunerationis.

2. Illius ergo, quantum possumus, omni instantia uestigiis insistamus, quibus per arctam uiam ad celi latitudinem festinans qua eum sequeremur ostendit. Hodie optatam uocem laudabilibus operibus acquisitam audire meruit Saluatoris ore prolatam: Euge, serue bone et fidelis, quia super pauca fuisti fidelis, super multa te constituam, intra in gaudium Domini tui . Acceptum enim talentum retulit geminatum. Iam per fidem gratia saluatur, gloriam Domini speculatur transformatus in eamdem imaginem. Iam enim hiems pressurarum transiit, et imber tribulationum recessit; iam indissociabiliter eterno fonti inherens, inebriatur ab ubertate domus  Dei, et torrente uoluptatis sue potat eum Dominus et bibit perennem iucunditatem iuxta sui capacitatem. Nec nostrarum obliuiscitur miseriarum, cum semper claro intueatur lumine omnia uidentem, et equo iure disponentem ac moderantem. A summo usque ad imum statum creaturarum atque ex alta arce respiciens ima terrarum, reges tremendos, quos innumeri populi metuunt, cernit uelut exsules tyrannos. Miseratusque errores humanos clamat compatientis affectu miserantis: O infelices et miseri ciues, qua itis? non est hec uia que ducit ad patriam, sed que ducit ad impia tartara. Redite, preuaricatores, ad cor, relinquite uias erroris, et uiuetis. Quid extra queritis obtusi cecitate mentis, intra uos positam perpetuitatem beatitudinis? si bene  querere uultis, intra uos querite, ibi inuenietis, ubi inuenit qui dixit: Hec recordatus sum et effudi in me animam meam, quoniam transibo in locum tabernaculi admirabilis usque ad domum Dei in uoce exsultationis et confessionis , ubi est uera lux luminis, quam non possunt fuscare tenebre erroris. Hanc quicunque uidere meruerit, candidos solis radios negabit. Ibi inuenietis et audietis Christum dicentem: Ego sum lux, ego sum uia. Sed si aurem cordis apposueritis, prophetam longe ante noue gratie tempora preconantem, et post tergum monentem: Hec uia, ambulate in ea, neque ad sinistram declinantes . Hec uia, de qua procul aberrasti et factus es tibi ipsi regio egestatis,  quando dissipasti patrimonium quod dederat dulcis Pater; porcos pauisti, et de Hierusalem descendens in latrones incidisti, qui etiam despoliauerunt te, et plagis impositis abierunt semiuiuum te relinquentes. Sed non reliquit miseriam tuam misericordia Samaritani illius qui factus est nobis sapientia a Deo, et iustificatio et redemptio, qui peccata nostra pertulit in corpore suo super lignum, ut peccatis mortui, iustitie uiuamus. Qui dicit nobis: Currite, et ego perducam. In qua iustitia uiuentes, positi sumus in uia ad patriam redeuntes, et ad Hierusalem celestem que edificatur ut ciuitas remeantes, cuius participatio est in idipsum. Quam denuntiat Apostolus liberam et matrem omnium nostrum, cuius ciuitatis conditor et artifex Deus. Que, ut in Apocalypsi  legitur, non eget lumine solis, sed Dominus Deus illuminat eam, et lucerna eius est Agnus . Cui suspiramus nolentes exspoliari, sed superuestiri ut absorbeatur quod mortale est a uita.

3. Sed in hac iustitie uia, qua imus, plurime insidie et laquei ingeruntur nobis a desertoribus eiusdem sacre militie angelis Satane, quibus Deus peccantibus non pepercit, ut ait Petrus, sed rudentibus inferni detractos in tartarum, in iudicio magni Dei cruciandos reseruauit. Quare sicut leo rugiens circumeunt, querentes quem deuorent, ut a uia ueritatis abstrahant. Contra quos bellum inexorabile nobis est agendum, quia non est nobis colluctatio aduersus carnem et sanguinem, sed aduersus mundi rectores tenebrarum harum, contra spiritalia nequitie  in celestibus. Ne ergo deficiamus in eorum conflictu, et capiamur eorum laqueis, paratur nobis mensa in uia eius nostre peregrinationis, uariarum opum referta deliciis, omne habens delectamentum et suauitatem omnis saporis. Sed prefinita et prescripta est lex omnibus accumbentibus. Ad mensam magnam, inquit, sedisti , considera que apponuntur tibi, sciens quoniam talia te oportet preparare. Ecce autem e latere hinc inde palam, hinc inde plurime latenter insurgunt uanitates et mortifere suauitates et delectationes. Sed quid dicit Psalmus? Narrauerunt mihi iniqui fabulationes, sed non sicut lex Dei , que dicit: Nolite diligere mundum neque ea que in mundo sunt, quia omne quod in mundo est concupiscentia oculorum  et superbia uite . Continete ergo uos ab immani feritate superbie et ab inerti uoluptate luxurie et a curiositate falsi nominis scientie. uidete ne decipiamini nec fallamini. Optimum est enim gratia stabiliri cor, non escis que non profuerunt ambulantibus in eis. Nolite uobis inaniter promittere diuturnitatem uite. Que est enim gloria uestra? uapor est ad modicum parens, deinceps exterminabitur.

4. In hac uia ambulantes tenete iustitiam; quam cum nobis proposuisset Saluator seruandam, tria tantummodo in exsecutione eius prosecutus est, orationem scilicet, eleemosynam et ieiunium; in oratione monstrans omnes regulas sancti desiderii. Tota enim  uita ueri Christiani sanctum est desiderium; in eleemosyna omnem benignitatem et beneficientiam ostendens in dandis beneficiis et ignoscendis in se delictis ab aliis commissis, quamprimum a semetipso debet omnis accipere. Scriptum est enim: Miserere anime tue, placens Deo . In ieiunio uero insinuans omnem corporis castigationem, que fit maxime in cunctis passionibus anime comprimendis. Attendite quasi in presenti posito patronum uestrum monentem uos, et ad percipienda exhortantem perpetua premia: Estote sicut et ego; Nolite causari de fortitudine, unde ego potui, et uos, si uultis, potestis. Neque enim a me ego quidquam potui; posse uero meum ab illo fuit qui dixit: Sine me nichil potestis facere . Si qui ergo  estis qui ad perfectionem tenditis, perseuerantiam in bonis operibus a Patre luminum quotidianis precibus poscite, atque hoc agendo confidite non uos esse alienos ab electione electorum, quos elegit ante mundi constitutionem, ut essent sancti et immaculati in conspectu eius. Absit autem a uobis ideo desperare de uobis, quia spem uestram in illo habere iubemini et non in uobis. Maledictus enim omnis qui confidit in homine et a Domino recedit cor eius. Benedictus autem uir qui confidit in Domino, et erit Dominus fiducia eius, quia bonum est confidere in Domino. Quid uero adhuc in peccatorum damnabilium remoramini delectatione? apprehendite saluberrimam salutem et disciplinam, et seruite Domino in timore, et exsultate ei in tremore. Et nolite  presumere de uobis, nec uelitis gloriari quasi de operibus uestris; sed qui gloriatur, non in se glorietur, sed in Domino qui dedit uobis et uelle et posse. Cui dicimus cum propheta: Omnia opera nostra operatus est in nobis . Et ideo in nullo est gloriandum quando nostrum nichil est, quia non est in potestate nostra cor nostrum et nostre congregationis, sed a Domino gressus nostri diriguntur, ut uiam eius uelimus. Hoc crediderunt, hoc egerunt quicunque ab initio Deo placuerunt.

5. Hoc et iste sanctus Pater noster indubitabili mente credidit, et uerbis docuit, et usque ad finem suis operibus seruauit. Neque enim aliter posset esse sanctus, cuius prosapiam generis, quamuis bene  nota sit omnibus, uobis huic pagine duxi inserere et ab ipsa eius pueritia insignem pietatem et morum probitatem narrare. Traxit autem genus ab alto sanguine regum. Cuius auus Clodoueus regnum Francorum nobiliter regens, pulchre disponens et ordinans, cum Parisius cursu uite sue expleto finem uiuendi fecisset, reliquit in regno coniugem uocabulo Clotildem, cum tribus filiis Clothario uidelicet, Childeberto, atque Clodomero, quibus dispositis portionibus diuisit monarchiam sui principatus. Sed Clodomerus genitor huius sancti confessoris Clodoaldi, cui sorte cesserat Burgundia, non multo post defunctus, et ipse tres reliquit filios. Quorum unus uocabatur Theobaldus, alter Gontarius, tertius uero isdem Clodoaldus. Quos regio more et  cultu nutriebat et instituebat eorum auia iam dicta regina, cupiens eos loco filii in fastigium sublimare regni. Sed spe sua frustrata est fraude filiorum de innocentium cede tractantium. Denique cum Childebertus resideret Parisiis, suasu antiqui serpentis instigatus, ut regnum fratris defuncti inuaderet et iniuste possideret, cum germano factionis et sceleris sui participe, mittens clam accersiuit fratrem Clotharium, qui tunc temporis Suessionis urbe morabatur; flagitans quatenus Parisius uenire celeriter non differret, ut una positi commodis et utilitatibus sibi congruentibus insisterent, et regnum germani qui tunc uita excesserat, inter se diuiderent; filii uero illius uelut imbellis manus infantilis etatis, aut gladio necati, aut certe plebeio tegmine obscurati  atque obumbrati manerent. His ille auditis ruptis horarum modulis celerrime aduolauit. Sparserat autem subdole prefatus Childebertus falsos rumores in aures populares, ob hoc solummodo mutuum colloquium habere uoluisse duos fratres, quatenus filios fratris suos nepotes facerent regnare pro patre. Unde et celerem nuntium dirigunt ad matrem, que Parisius erat ea tempestate, rogantes eam ut pueros mitteret sine dilatione, ut ab eis mitterentur, uel sublimarentur in regnum patris. Regina uero hilaritate perfusa, ignara doli et simulationis, confestim misit pueros plurimis obsequiis fultos, et caterua puerorum illis famulantium stipatos, prorumpens in hec uerba: Non me reputo amisisse filium, si istos paruulos uideam in regno eius constitutos.  Mox uero ut ad patruos uenerunt, a sibi obsequentibus et nutritoribus separati sunt; atque ex industria procuratur truculentissimus nuntius, nomine Archadius, qui pergens ad matrem ferret euaginatum gladium et forcipem. Mox uero ut uenit, iuxta preceptum dominorum, ostendit regine signa terroris et perculit eam terrore grauis nuntii, dicens: O gloriosa regina, filii tui domini nostri magnopere scire uolunt quid de pueris censeas agendum, et uolunt sibi ocius nuntiari, utrum tonso capite uelis eos uiuere, an gladio uitam presentem terminare. Hec illa audiens intolerabili animi dolore sauciata, uelut in exstasi rapta, ignorans nimia tristitia quid diceret, ait: »Satius duco, et melius mihi uidetur eos uitam hanc morte finire, quam  incisis crinibus uiuentes degeneres et ingloriosos uidere.« Sed ille peruersi animi homo qui tam exsecrabile ac durum detulerat mandatum, non pertulit tandiu subsistere, donec regina sedata mente poscenti congruum daret responsum; sed rediit celeriter, nuntians matrem decernere quod ipsi de pueris instituerant agere.

6. Mox ergo unum apprehensum Clotharius puerum elisit in terra, defixoque in latere eius cultro crudeliter interfecit. Quo uociferante frater eius pedibus Childeberti prosternitur, apprehensisque eius genibus, cum lacrymis aiebat: Succurre, piissime pater, ne ego peream sicut periit frater meus. Flexus uero ad misericordiam Childebertus, et respersa lacrymis  facie, ait. Peto, frater carissime, ut concedas mihi huius uitam tua benignitate, ut non differam que iusseris pro eius uita dare. Ille uero conuiciis eum adorsus, ait commotus amaritudinis felle: Nisi istum cito a te repuleris, pro eo morieris. Qui statim eiecit a se puerum madidum lacrymis, non ferens animositatem fratris. Sed ille, ut immanior immanissimo, non gerens penitentiam iam a se patrati sceleris, hunc quoque sicut priorem uita priuauit, immemor futuri iudicii et eterni ignis. Tertius autem ad simile exitium querebatur Clodoaldus, sed non potuit reperiri, nutu Dei omnipotentis protectus, et auxilio uirorum fortium de manibus crudelium liberatus. Quorum etiam ope adiutus, heres patris solus est institutus a patruo, exstinctis duobus fratribus,  qui male blandientis seculi inanem felicitatem uelut immane naufragium magis uitare studuit, et ad eterni Regis misericordiam pertingere misericordie operibus insistendo, quam sub regio nomine terrene prosperitatis deuiare a patria eterni Patris. Repente itaque regalem pompam despicit, sordent illi fulgurantia auri argentique metalla, contemnitur pulchritudo gemmarum, uestes auro texte et holoserice respuuntur. Interea cor eius instituebatur et formabatur diuinis institutionibus, ut uilescerent illi omnia quecunque uidentur temporalia, et quecunque nonnulli homines pro ingenti deputant lucro, iam sorduerant uiro sancto, et maximo deputantur detrimento.

 7. Sacrorum frequenter fruebatur lectione librorum, quorum sensus mysticos animi acumine et alacritate intuens atque intellectu discernens, pascebatur sacri uerbi edulio et lambebat dulcia mella. Quam dulcia, inquit, faucibus meis eloquia tua, super mel et fauum!  In diuina laude choris psallentium magis uolebat interesse, quam illecebrosa uerba uirorum illicite audita percipere. Patrimonium namque suum quod illi iure hereditario obuenerat a patre ditissimo, laudabili liberalitate indigentibus curabat distribuere, non surdus auditor neque segnis exsecutor Dominicorum preceptorum. Ubi cum quidam diues quesisset consilium a Domino eterne uite percipiende, et ille proposuisset mandata ueteris seruanda legis, atque ille respondisset  omnia illa se custodisse, dixit: Si uis perfectus esse, uade, uende omnia que habes et da pauperibus, et habebis thesaurum in celo, et ueni, sequere me . Sed non iste sicut ille tristis recessit. Nunc uero illic scriptum quia hilarem datorem diligit Deus . Propterea corpusculum quod regio cultu in bysso et purpura enutritum fuerat, uilis indumenti asperitate domabat; et qui dudum dormire in pluma pre nimia teneritudine nesciebat, super nudam humum tectus cilicio dulcem somnum capiebat,  castigans iuxta Apostolum, seipsum, et seruituti subiiciens  in fame et siti, in frigore et nuditate. Omnesque terrenarum rerum delectationes a corpore et animo gratia Dei se preueniente et subsequente resecans, satagebat, iuxta eumdem Apostolum, diues fieri in operibus bonis, ac thesaurisare sibi fundamentum bonum in futurum, et uiuere in hoc seculo iuste et pie, ut apprehenderet ueram fidem . Que retro sunt oblitus quidem, in ea uero que ante sunt extentus currebat ad palmam superne remunerationis, cupiens comprehendere Christum, a quo iam eius misericordia erat comprehensus. Sed et uariarum contemnens delicias escarum, in agone isto theatrali uilioris et grossioris cibi esu sustentabatur potius  quam reficiebatur.

8. Et ut peritus et doctus negotiator mercimonium suum studens ampliare, paruipendebat uilem et abiectam rem dare et pretiosam emere. Qui reperiens bonam margaritam et thesaurum absconditum in agro diuinarum Scripturarum dedit omnia que habere poterat, nichil sibi reseruans et comparauit. Pre amore dulcedinis et claritatis illius repente uiluerunt que prius dulcia et iocunda uidebantur, et estimata sunt ut stercora. Contemnitur mundus fallacia et deceptione plenus, desiderantur habita, congregata sparguntur in necessitatibus indigentium, ut iustitia eius maneret in seculum, cornu eius exaltaretur in gloria. Deinde ex integro certans exspoliare ueterem hominem cum actibus suis et induere nouum, eum  qui renouatur interius secundum imaginem eius qui creauit eum, abiit ad beatum Seuerinum  , qui in cella reclusus contemplationi diuine pro uiribus seuere plurimorum uociferabatur, poscens ab eo sibi habitum sacre religionis imponi, in uultu quoque, manu eius immutari per tonsionem capillorum  . Cuius deuotam petitionem prefatus desideranter curauit implere, intuens eum diuino amore plurimum feruere. Sumpto itaque sanctitatis cingulo et sacro militie indumento, uelut propugnator fortis intra castra eterni Regis, non trepidat diuina potentia adiutrice cum callido hoste singulare certamen inire. Cuius ualidas uires ideo fortiter fregit, quia ex toto operibus et pompis eius renuntiauit, eligens squalore  et inedia pro adipiscendis superne felicitatis gaudiis momento temporis affligi, quam pro momentaneis illecebrosisque delectationibus perpetuis tormentorum incendiis concremari.

9. Igitur postquam thesaurorum copiam, inuisibili modo preceptum secutus Saluatoris, in celesti thesauro reposuit, postquam agrorum et uinearum possessiones suis cultoribus monasteriis atque ecclesiis Christi perpetuo profuturas testamento firmauit, terram se computans et cinerem, et uilem se statuens  in oculis suis, ut esset pretiosus in Dei oculis, deliberauit apud se plausus hominum sibi fauentium, et opus preclarum tantummodo diuino amore patratum uanis et humanis laudibus extollentium deuitare et declinare, et regionem longe positam que Prouincia  nuncupatur adire, ut ibi quasi ignotus in cepto proposito posset Deo seruire. Sed quia non potest lucerna latere, nec possunt eam tenebre obscurare, cum eas suo corusco lumine nouerit pellere et fugare, positus in eadem regione magno emicuit uirtutum fulgore. Deinde precibus fugabat demones de obsessis corporibus, aperiebat ora mutorum, reddebat cecis uisum, surdis auditum, claudis gressum, et cunctis ex fide poscentibus Dei clementia impetrabat opem sanitatis.

 10. Sed nec illud duco tegi silentio quod claruit eius dono. Cum in parte prefate regionis construeret domum orationis, pauper quidam uenit, et eleemomosynam ab eo sibi dari poposcit. uir autem Dei, cum in presenti non haberet quod indigenti daret, cucullam qua induebatur dedit. Qua pauper accepta recessit, et in domum cuiusdam fidelis hospitandi gratia uenit. Qui cum se post cibum et potum sopori dedisset, magna iam transacta parte noctis, paterfamilias de nocte surrexit, ac domum suam claro lumine splendere uidit: qui illico sue coniugi excitate a somno narrare curauit. Illa autem rem inusitatam intuens dicit: Aliquid muneris diuini peregrinus hic, qui a nobis susceptus est, secum detulit. Qui mane ab eis requisitus, retulit qualiter cucullam  loco muneris a sancto uiro acceperit. Quod factum in illo loco in laude omnipotentis Dei uulgi ore circumquaque est diffamatum, et celebri sermone uulgatum.

11. Talibus carismatum donis a sancto Spiritu honoratus reuertitur Parisius. Cui urbi iam continuo gaudium fit Deo gratias agentium pro eius reditu, quorum olim corda nimium fuerant de eius abscessu mesta. Excipitur itaque mira exsultatione populorum  et dignus sacerdotio acclamatur uoce cunctorum. Quem Eusebius  eiusdem urbis episcopus ordinauit presbyterum, annuens uoci clericorum et precibus Parisius morantium, dignum iudicans ut qui iam semetipsum exhibuerat hostiam uiuam, placentem Deo per contritionem et deuotionem mentis, constitueretur minister salutaris et uiuifici sacramenti; ut quos uerbo et operibus abstrahere conabatur a Satane faucibus, ab eodem truculento hoste ereptos reficeret diuinis dapibus. Condidit preterea monasterium in loco cuius olim uocabulum fuit Nouigentum  , nunc ob insigne eius meritum sanctitatis uocatur monasterium sancti Clodoaldi; cuius et nomine pollet et merito, quod et sufficientibus ditauit terrenis opibus, et congrua habitacula sibi et seruis  Dei secum morantibus, sed in reliquum euum successu generationum pro salute animarum suarum Deo militaturis edificauit, atque matri ecclesie eiusdem ciuitatis, uidelicet sancte Marie perpetuo habendum testamento delegauit. Ubi etiam ipse statuens prestolari terminum uite sue cum plurimis quos metus gehenne terruerat et celestis patrie amor animauerat, ascensiones in corde suo disponens in hac lacrymum ualle, cupiebat de uirtute in uirtutem ascendere, insistens orationibus, ieiuniis, eleemosynis, uigiliis, diuinis lectionibus, ut mereretur Deum deorum uidere in Sion. His igitur exercitiis diuina gratia preditus, ex reuelatione diuina scire meruit uite sue transitum; cuius ultimam horam letus prestolabatur cupiens dissolui et esse cum Christo. Migrauit  ergo a corpore septimo Idus Sepembris, recipiens coronam meritorum, quam et reddidit illi Dominus pro laboribus iustus iudex. Cuius corpus in eadem cella summo honore humatum est, ubi suffragantibus eius meritis completur uotum ex fide petentis, prestante Domino nostro Iesu Christo, cui potestas, honor et gloria in secula seculorum. Amen.





LIBELLUS DE SUCCESSORIBUS S. HIDULPHI IN uOSAGO




CAPUT PRIMUM.


Penultimo interea iam memorati domni abbatis Leutbaldi anno, ab incarnatione uero Domini nostri Iesu Christi septingentesimo tertio, uenerabile corpus sancti Bonifacii martyris ablatum Treuirorum  populo, diuinitatis ope illatum est Mediano cenobio. Sicut enim uictor et Ursus cum aliquot castrum Solodorum  , beatus Gereon cum suis etiam trecentis decem et octo, Mauri quoque quingenti Agrippinensem coloniam: sic et hic pretiosus  Christi martyr cum aliis suis trecentis peruenit Treuirim; corpore non corde ab eadem qua et predicti martyres, Thebea legione subtrahens se interim, cum apud Agaunum darentur uictime sub Herculio Maximiano Cesare. Omnino tamen credendum est constantissimos testes Christi postmodum factos, cite mortis sententiam non tam uoluisse uitare, ubi iuxta ueritatis iussum, in ista ciuitate persecuti, in aliam cuperent fugere, quam passim per barbariem Galliarum sparsos diuinitatis mira dispositione, ne unius loci clauderet angustia tot et tam preclara sanctorum martyrum millia. Ubi tandem Treuiris, scilicet agonis sui cursu feliciter emenso, capitali cum sociis suis multatus sententia, propter pontem fluminis qui adiacet oppido,  desiderabili commercio nanciscitur eternitatis compendium ob temporalitatis dispendium. Qui uilibus mandati bustis a Christianorum populis rabiem pertimescentibus gentilitatis, post plurimorum curricula annorum honeste reconditi, iacent in quadam basilice sancti Maximi cryptella. Et hoc peractum beati patroni nostri Hildulphi uigilantia. Delatas ergo prefati martyris reliquias ad Medianum monasterium multis temporum curriculis seruauit quoddam uetus sancti Martini oratoriolum a dextris templi locatum, donec funditus memorie fuisset subtractus mortalium; cuius inuentio quia minime pretermittenda est silentio, enucleatius subscribetur suo loco.



CAPUT II.


Domnus igitur Regimbertus fraterno uoto successor sancti effectus, annis non minus quinquaginta dispositione utriusque stipendii uite cenobitalis laudabiliter est functus, quemadmodum approbatur chirographis cautis regum temporibus. Huius denique diebus Theudelinda illustris matrona, respectu tremendi examinis compuncta, consensu comparis sui, uinculi coniugalis resoluit pacta, atque melioris mariti uxor effecta, sub sanctimonie uelamine Christo est dicata; que beneuolentia protinus annuente Ruperti [alias, Ricperti] relicti coniugis, nostro loco honorabile predium Hahenaim uocatum contradidit. Tunc etiam quidam spectabilis uir, nomine Gumbertus, filius Trupperti, in alio predio  Hundinisheim agnominato, portionem sui iuris contulit. In quibus prefatus abbas duas basilicas construxit, priorem in honorem sancti Maximini Treuirorum presulis; alteram in honorem sancti Petri apostolorum principis, atque uite sue curriculo emenso, quinto Kalendas Februarii lucis istius usu caruit.



CAPUT III.

Successit eidem non impar studio et moribus Sundrabertus; et huic post uiginti et eo amplius annos strenue decedenti successit germanus eius Maldawinus, qui mundanis dudum inuolucris expeditus, monastice tranquillitatis expetiuerat littus, quique laudabili studio preeminuit prefatis duobus.  Arcam denique super beatos patroni nostri Hildulphi artus fabricari instituit, quam etiam honorifice auri argentique metallis adornauit. Pari modo condecorauit sanctarum reliquiarum feretrum, cum scriniolis, cum thuribulis, cum candelabris. Fecit et calicem maximum nomine suo insignitum, nostre pauperiei adhuc reseruatum. Hic decori ararum beate Dei Genitricis sanctique Petri aptans tabulas, pretiosis metallis insigniuit ambas, multaque huiusmodi reliquit loco sue industrie credito monimenta. Ipse quoque suapte predium Petri scamnum nuncupatum, iuri nostri cenobii contradidit, cuius collatione illud ampliauit. Defungitur itaque tertio idus Martii, cum regiminis eius anni acutula argumentatione uestigati uix reperiantur duodecim.



CAPUT Iu.


Extemplo in electione successoris multitudini fratrum subrepsit discordie bilis; sed preualentibus beati uiri huius meritis, insperato diuine clementie iubar ob oriente destinatur illis. Nam cum bifariam scinderentur mutue dissensionis pertinacia ducti, ambarum partium priores pariter ad principem peruenere Carolum. Ubi pacificus princeps sedatu difficile monachorum persensit litigium, concordie prouidere gestiebat quam plurimum. Mira autem dispositione diuinitatis repertus est ibi Fortunatus patriarcha uenerabilis, qui gratia salutandi famosum principem, uisendique loca sanctorum,  quos fama excurrente didicerat, ab Ierosolymis peregre digressus erat. Is denique ante aliquot annorum curricula animaduertens apud Aaron regem Persarum pluris haberi amorem Caroli, quam quorumcunque principum, quod etiam patefecerat dirigendo ei solum quem habebat elephantem, per diaconem reliquias ligni passionis, seu inter homines non nullius conuersationis Domini nostri Iesu Christi transmiserat illi, multaque prece contestatus exegit ut predicto Aaron legationem per suos inferret huiusmodi: Omnimodis tuam clementiam precor pro loco Resurrectionis Domini Dei mei sancta Sion, ne tuo laxamento a gentibus passim calcetur, neque religionis Christiane pontifici debitum cultum ibidem exsequenti contradicatur. Eius itaque ditioni  tunc non tantum beata ciuitas uerum insuper omnis pene Asia preter Indiam parebat. Qui cari sibi principis amicabili suggestione adeo delibutus est, quatenus dispositioni eius ascribi reuerendum locum iuberet, a suoque potentatu ueredariis cum Orientalium munerum ambitione directis, eidem cessionem illam firmaret. Hac pro causa diaconem suum ad Carolum iterato cum munusculis destinauit patriarcha. Tertio autem per semet ueniens ipse, mutua uisione satisfacere communi affectui, suo uidelicet principisque religiosi, offendit apud eum predictam procellam cenobitalis dissensionis; cui sedande rex estuans consultum iri, ad hunc quasi ob id diuinitus destinatum, repente tota conuertitur  tractatio  regalis consilii, si modo ille presul maximus posset ad hoc flecti. Regis itaque ac optimatum eius importunis tentatus precibus uix potuit ad hoc persuaderi, quatenus sanctorum qui tunc forte aderant sacerdotum cedens auctoritati, susciperet curam istius monasterii; cuius sanctitatis excellentia priorisque apicis reuerentia stirpitus est sopita claustralis discordia, et sub eo de more effecti sunt monachi cor unum et anima una. Fuisse equidem dicitur Recaluaster hic Domini famulus, corpore exilis et exiguus, facie et conuersatione angelicus, barba sublonga canisque respersa decoratus. Predia in augmentum loci in diebus eius collata sunt numerosa, chartarum monimento hucusque notissima. Ipsius uero collatione, ex cunctis  pene instrumentis humane conuersationi atque passioni Domini aptatis amplexabilia pignora locus hic meruit percipere, pariterque pretiosorum martyrum Stephani, Lazari quatriduani sepulti, Georgii atque Pancratii, cum plurimis; quod nunc longum uidetur posequi.



CAPUT u.

Per hec tempora ab Orientis partibus eidem cenobio diuino ductu destinata sunt duo preclarissima lumina, quidam uidelicet inter suos rex nomine Lazarus cum filia Aza, que etiam exstiterat in finibus illis regina. Hi pie deuotionis studio deferentes propria, expetiuere peregrina, quatenus in urbe Romulea mererentur attingere apostolorum limina, et insuper adirent memorias sanctorum quos  trifida uenerabatur Gallia. Cumque plurima peragrando loca sanctorum satisfacerent religiose curiositati, tandem subeunt habitationem Mediani monasterii, fame susurrio iam dudum sibi cogniti: ubi reperientes Fortunatum patriarcham uenerabilem monachorum celestia suspirantum choro prelatum, quem olim habuerant non ignotum, compuncti sancta conuersatione et admonitione eorum, suscepte peregrinationis fixerunt circuitum. Denique instantes nimiis precibus ut recludi permitterentur, uix aliquando obtinere quiuerunt. Reclusi sunt ergo rex in cella sibi preparata penes oratorium beati apostoli Petri, regina ultra alueum Rabodonis, iuxta basilicam beati confessoris Apri, in quibus usque hodie fenestelle ipsorum possunt uideri,  per quas suscipiebant necessaria humane imbecillitati. Ibidem cum aliquot uixissent annis, solummodo celestibus uacantes conditionibus, exuti membris corruptilibus migrarunt ad palatia incircumscripti spiritus; ob id uerius reges dicendi, quod minime regnarat peccatum in eorum corpore mortali. Sepulti sunt autem in propriis cellulis; sed postea sacri artus uenerande regine a prioris tumbe loco  relati, sociati sunt artubus uenerandi regis, ut qui sanguine, mente et corpore iuncti fuerant, unius sepulcri participes forent. Beatus ergo patriarcha Fortunatus meritis tandem et etate consummatus, huic temporalitati Iu Kalend. Martii est subtractus, atque ad perpetem stantium dierum infinitatem perductus. Huius ueneranda gleba post bases altaris B. pape Gregorii decenti sepulture est tradita. Anni uero regiminis eius Mediani monasterii reperiuntur uiginti.



CAPUT uI.

Successorum tam idonei Patris nomina raptim perstringere libet, quia cum studio breuitatis, tum etiam quod ex eorum actis uix tenue quiddam scriptura seu relatio certa nobis transmittere quiuit,  immorari piget. Primus post eum rexit idem monasterium Waldo  ex sorore Maldawini progenitus. Secundus Isimundus quondam episcopus, cuius tempore cessit nostro loco apud domnum Iuuinum fundus. Tertius exstitit Theodericus, quartus Reginardus, quintus Humbertus  . Sextus uero Pippinus uix prefuit pauculis cenobitis aliquot annis, nimium a principibus  pressus. Porro sex horum Patrum etas habuit principes reipublice, predictum Ludouicum, Lotharium, item Lotharium, Ludouicum, nec non Arnulfum, quorum temporibus ipsa abbatia plurimum attenuata, exigente iam seculi nequitia, per Lotharium qui factus est anathema maranatha, pene exstitit desolata, que usque ad ipsum pollebat religione, rerumque copia. Hic tergiuersator  callidus damnabiliterque leuis ac lubricus, patruorum patientiam sedulis irritabat  machinationibus; aduersus quos cum etiam crebram aciem produceret, neque congressus illius letos exitus haberet, prefatus abbas nimis continua ex acie  militum in expeditione regali compulsus, et maxime parricidalem dissensionem perosus, alam loricatorum quam solebat, id est triginta milites cum consueto clypeate manus numero, in exercitum destinare noluit, orare se dicens regem ne istiusmodi angariam imponeret militantibus Deo monachis; ipse potius ex facultate abbatie utilitatibus consuleret propriis. Hac causa tyrannus stimulatus iam sepe dictum monasterium duci prouincie iure contradidit, ea  uidelicet conditione, quatenus res loci pro libitu dispensaret, militumque turbam procinctui regio procuraret. Tunc domus Dei pene est annullata, monachis sunt subtracta uictualia, et ob id paulatim sparsi per diuersa, egestate coacti deseruere cellas circumcirca. Tantum aliquot sunt permissi in ipso principali loco remorari, quibus ad necessarios sumptus delegata fuit adiacens cum agellulis suis uilla, cum curtibus pauculis. Mille uero ac quingentos  et insuper undecim  mansos cum suppositis  ecclesiis ex ipsa abbatia usurpauit sibi ambitio ducis.

Cum autem ab incarnato Domino instaret octingentesimus nonagesimus sextus annus, Arnulfus Rome Cesar efficitur: e uestigio inaudita lue mortalitatis subsequente, atque famis homines homine uesci cogentis. Zuendeboldus quoque tyrannus ipsius Arnulfi filius, Lotharingam prouinciam disponere permissus, indebilis flagitii nota dedecorauit primitias sui principatus; pretitulato siquidem anno illam tantulam delegationem prebende monachorum illic adhuc sub Pippino abbate excubantum, iure beneficii concessit Hillino  comiti, in cuius clientela uix aliquot canonici permissi sunt  immorari; stirpitus hinc auulso ordine monachali, uidelicet quia esset clericis indifferens uictus, et quia magis peculiaris quam communis rei inniterentur sumptibus. Huic successit Riquinus secundus, tertius Otto, quo superstite ciuitas Basilea ab Hunnis expugnata atque equata est solo. In Mediano autem cenobio et tribus eidem conterminalibus  monasteriis uix singuli clerici feruntur resedisse nonnullis mensibus, in eisdem obseruantes excubias uulgaris parochie. Tandem in culmine regni Henrico  stabilito, et Barbari uetatur irruptio, atque paulatim conualescente patria, illuc reintegratur imminutus canonicorum numerus et ordo. Huic iam comiti Ottoni quartus Boso successit in administrationem rerum ipsius monasterii, et huic deinde  quintus Amardus postremus prouisor exterioris suppellectilis; sed primus institutor monastice religionis in illo loco exstitit Gislibertus  , quia iam uenerat tempus miserendi eius. Attamen exactis sexaginta et sex annis, uelut usque ad imperium Conradi  inuicti principis, Deo miserante, aliquantulum conualuit illic, quamuis non ut prius, exercitium religionis, instantia domni Brunonis reuerendi Leuchorum antistitis.



CAPUT uII.

Gorziense cenobium sub industria Amaldi [rectius Ainaldi] nimium reuerende uite abbatis longe lateque uibrabat radios monastice religionis, ubi tunc degebat in monachi habitu quidam Adalbertus sanguine  primatum regni sublimis, qui suorum et principue prefati comitis Gisliberti fretus adminiculo, sistitur duci Friderico, cui inerat Mediani monasterii per id tempus dispositio. A quo loci gubernatione donatus, monasticum ordinem ibidem restituere est iussus. Tunc etiam religiosus dux sub confirmatione chirographi restituit huic loco ecclesias quas olim possedisse dignoscitur, et quidquid canonici tenuisse  comprobantur. Adalbertus igitur predicti abbatis sui suffultus subsidio, monastice professionis uiros aggregauit in prefato cenobio, inter quos Blidulfum olim Metensium primicerium, et Gundelohum nobilissimum Dei famulum. Ambo nempe isti Deo digni uiri uita et specie monachi, per omnia parentes  paterne uoluntati, ab abbate Amaldo commendati fuerant huic abbati.



CAPUT uIII.

Post hec oratorium gloriose uirginis et matris Domini Marie crebro fragore ruinam sui minitans, idem abbas cupiebat diruere, alterumque illo augustius restaurare; sed quia conatibus eius plurimum obuiabat quod uenerabile S. presulis Hidulfi corpus  usque ad illud tempus ibidem arca saxea seruabat, coacto abbatum ac uicinorum clericorum religiosorumque concilio, illud decreuit leuare tumulo, ac apparato locare in scrinio. Quod cum omnibus placuisset, ac tante rei perficiende instarent, consilii fuit ut si sacros artus, seu uelle habebant, recondere quissent, monasterio deuotionis gratia circumferrent. At quoniam minaci nubilo pendente, solis ac siderum facies denegabatur terris, menstrui [In manuscript. legitur mensurni] imbris uehementia resolutis, nec ualebant cum ecclesiasticis ornamentis secedere tectis, annuit abbas ut solis circumferrentur claustris. Ubi tamen ad tumbam sancti cum cereis ac thimiamateriis [forte, thymiateriis] uentum est, ac operculum illi subductum est, pariter quoque  grauida madidi eris palla discinditur, ridente sereno, et terrigenis lux diu suspirata redditur continuo, quatenus cunctis liqueret quanta meritorum claritate in uiuorum regione fulgeret anima, cuius exuuiis arridebant in terris era. Nefas enim erat elemento non parcere mortalibus, quorum deuotio opponebat Trinitatis habitaculum eius terroribus. Cuius rei euidentia confricatus animus presentium, incalescebat ad inuisibilis regni desiderium: in quo ille cuius in presentiarum cernebant corpus, euidentibus indiciis ostendebat se iam recepisse stolam unam, in die quoque suprema suscepturum aliam. Quantum lacrymarum gemituumque dulciter ex intimi animi medullis prorumpentium ibi fusum sit digne proloqui carnis lingula nequit. Tandem sacras  reliquias nitido inuoluentes pallio, ligneo recondidere scrinio, quod imponentes scapulis intulere oratorio beati Apri confessoris Christi: indeque mox efferentes, altera regressi uia inuexere monasterii claustris uII  . Idus Nouembris, tanto funeri insperatum obsequium ere prebente, et post eius collocationem nonnullis diebus idem conseruante. Qua de re communi cunctorum uoto hunc diem celebrem  habere placuit recursu annuo; qui usque in presens celebrior solet suscipi, etiam depositione ipsius, quam representat mensis Iulius; siue propter illud occupatissimum tempus, seu quia minus abundat uictualibus. Tunc quoque beata sanctorum germanorum Ioannis et Benigni corpora, quemadmodum ex uno sublata sunt mausoleo, in uno reponunt scrinio, quorum aduectio a prioris sepulture loco sexto Idus Maii exstitit, et ut erat solemnis remansit; quia singulare festum persoluere huic sancto presuli quotannis deuotio priorum uoluit.



CAPUT IX.

Hic ordo gestorum exposcit ut memor promissi, retexam inuentionem sancti Bonifacii martyris. Diruto equidem templo beate Dei genitricis ac perpetue  uirginis Marie, simulque edicula beati Martini eidem coherente, in qua iam dictum est martyrem tumulatum fuisse: necessario loca dudum orationis occupauerant parietine hominibus ac bestiis peruie. Quam suarum reliquiarum negligentiam non ferens spiritus martyris, qui mirabiliter honorabatur in celis: quadam nocte per uisum in habitu militari, sicut est uultus dignitate uenerabilis, cuidam iuuenculo monacho Tietfrido nuncupato astitit, et indigenarum quidem mediocri sanguine procreato, sed, ut putabatur, bone actionis futuro, eumque suo taliter dignatus est alloquio: Admodum egre fero, quod parietinis premor, pedibus et sordibus hominum pecorumque atteror, conculcor ac inficior; quamobrem quantocius surgens maturato dicere abbati,  ut si proprie uult consulere saluti, prouideat quietem corpori meo. Quem frater ille hoc modo percunctatus est: Domine mi, quem te dicam, et ubi habere uis sepulturam? Martyr ad hec sic intulit: Scias me Bonifacium nominari, gloriose legioni Thebeorum martyrum numero et merito sociari; siquidem diuina concedente gratia non impar glorie college mei Mauritii in celis seruatur et mihi gloria, quos per omnia fecit pares labor et militia, exhortatio sociis titubantibus impensa, et in fide usque ad mortem perseuerantia. Post nonnullos uero annos a corporibus commilitonum meorum furtim disgregatus, a quibusdam deuotis Deo uiris ad hunc locum sum delatus atque in oratorio  beati Martini terre commendatus, ubi usque in presens  latuerunt omnes artus mei, excepto capite, quod inter collegarum meorum corpora prior retinuit locus. En tibi cunctarum reliquiarum mearum causam explicui. Tu nunc absque recrastinatione pergens explica hoc ipsum abbati. Nec mora, cum uerbis subducitur monacho species martyris, qui ubi expergefactus est, quia maluit reuelationem istam phantasmati ascribere, quam ei aliquatenus fidem accommodare, et super hoc diuinitatis misericordiam implorare, distulit sibi imperata perficere; siue pertimescens hypocrisi atque mendacio notari, seu inuidiam contrahere sue paruitati. Quapropter iterato aduentantis acerrima increpatione percellitur  martyris. Cur, inquit, commotionis mee acrimoniam minime perhorrescis? quid denuo ad te uenire compellis? scias te igitur luiturum penas contemptus et inobedientie, priusquam corruptibili careas luce. Huiusmodi uero minis postquam fratrem illum perterruit, omnem superioris uisionis ordinem retexuit, et abbati intimare iussit; sed eo seu primitus dissimulante, tertio gloriosus martyr eum dignatus est adire, eiusque uecordiam nimia uerborum acerbitate increpare, ac recapitulato prime et secunde reuelationis oraculo, adiecit continuo: Animaduerto duritiam tue infidelitatis non posse ad obedientiam flecti, nisi molliatur fomentis alicuius signi. Quocirca surrecturus ad nocturnales hymnos, adi tum altare situm ad caput sancti  Hildulphi, supra quod mox inuenturus cruciculam cum cambuca ipsius pontificis beati, totius ambiguitatis callum remoue a latebris animi. Attamen quoniam tolerabilius tibi erit temporali supplicio subiacere, quam irreuocabiliter perpetue mancipari gehenne, huius neglectus ultionem noueris te subiturum in hac luce; satis enim satis superque penarum restat tue nimium carnali uite, quanto plus si adiiciatur facinus tantum inobedientie? Hac perterrefactus iuuenis comminatione, expergiscitur, et fidem iussionis exploraturus, facto signo nocturnarum uigiliarum ecclesiam ingreditur, ubi cum predicti signi euidentiam cum corporeo hausisset oculo, omni dubietate postposita, abbatem et fratres illuc aduocauit adhuc in crespusculo matutino:  quibus postquam ostendit presens signum, cetere quoque reuelationis patefecit textum. Inde una cum illis ad locum tumbe martyris properauit, et sicut per reuelationem  acceperat, eis designauit. Ubi fodientes mausoleum inuenerunt decens, quod dum aperuere, fragrantiam suauissimi odoris nares presentium persensere. In quo tandem iuxta uisionis fidem reperientes martyris exuuias, in sindone munda inuoluerunt eas, sicque recondentes in scrinio, Begonis celle inuexere festinato; quia recondendi aptus locus minime suppetebat eis in diruto monasterio. . Frater uero qui toties commonitus tam clare uisioni assensum dare distulit, post aliquot annos pre domo infirmorum stans, repentino accessu paralysis adeo extabuit, ut se inuito retrogradum iter ageret, donec per ipsius domus ostium intro corrueret, atque fractis ceruicibus exspiraret.



CAPUT X.

Interea dux Fridericus, sue utilitatis insudans negotiis, castrum cognominatum Barrum construxit in predio Ecclesie Tullensis. Qua de causa Gerardus uir totius sanctitatis preconio efferendus, imperatorem Ottonem maiorem adiit, et ei iniuriam illatam  sue urbi intimauit. A quo dux satisfacere iussus pro peruasione predii, mutue uicissitudinis conditione, duas abbatias Medianum monasterium et Galileam, cum aliquot uillis patrimonii sui contradidit ei, ut posset ipse pacifice possidere quod presumpserat sibi. Cumque tali pacto denominata loca Tullensi diecesi cessissent, memoratusque presul officiales eorum sacramento sibi astrinxisset, ob monumentum ipsiusmodi cessionis secum tulit cambucas  beatorum antistitum Hildulphi atque Deodati, specie quidem uilissimas, nec ut hac nostra etate passim cernitur artificiose cameratas ac politas; sed tamen ad ostensionem sancte mortificationis meritique eorum efficacissimas, quibus nichil pompe adiecerat artium industria,  natura sufficiente ad omnia. Has ergo antistes ille deuotus postquam metallis pretiosis pariterque reliquiis sanctorum insigniuit, in gazophylacio sanctuarii seruari precepit, quod et hactenus fit. Tulit etiam signum nostri cenobii maius et melius, multis sibi quantitate metalli paribus, soni qualitate prestantius; quod acquisiuerat abbas Adalbertus. Illud tamen duodecim uix paria boum quiuerunt ad oppidum conuehere, cum post decessum ipsius pontificis quatuor tantum facillime quiuerint reuehere. Etenim quandiu Leuche fuit, consueti soni dulcedine caruit: at postquam Deo uolente locum recepit suum, pariter et sonum solitum.



CAPUT XI.

Adalbertus qui tunc temporis fungebatur abbatis  nomine, cum per aliquot annos strenue, quantum ad hominum pertinet estimationem, impendisset sollicitudinem sibi commisse abbatie, incommodo aliquantule infirmitatis cepit laborare; qui uehementer percussus paralysi, postquam nonnullos penaliter transegit menses in grabato, seculo huic aufertur cum luctu magno. Successor eius in loci regimine exstitit Almannus, ex familia sancti Petri martyris  excellentiore oriundus, corpore elegantissimus, statura procerus, moribus et actu modestus, in eruditione litterarum minus perfectus, in restructione abbatie uigilantissimus, iuxta mediocritatem sui ingenii in reuocando subiectos ad instituta regule feruidus. Hic  denique eruditionem suorum credens suam, mercede conduxit eis doctorem grammatice; quin et uolumina artis eiusdem plurima studuit loco conquirere. Hic monasterii fabricam cum omnibus officinis a decessore suo inchoatam, sed maxima ex parte imperfectam, perduxit ad manum supremam. uerum donec fabrica eadem reparatur, corpora reliquiasque sanctorum seruauit aula pontificis, iuncta tunc claustri officinis: in qua diuinitus innumera prestita sunt infirmis beneficia, que censui pretereunda breuitatis gratia. Unum tamen non pigeat me referre, quod inter alia ibidem contigit. Energumenus quidam possessoris sui impulsu scelesta faciens, scelestiora dicens, propinquorum obsequio illuc aduectus est. Qui cum aliquandiu inuitus ante aram  sanctorum teneretur, repente corruens, rotatu horrifico per pauimentum agitur. Sed hic rotatus et tormentum captiui liquido astantibus prodebant flagra et torturam latronis maligni, quibus compellebatur egredi. Denique post nimiam rotationem ipso aditu quo fuerat intromissus, exire coactus, cum obscenitate uomitus instar uermis bipedalis ab intimis uisceribus miseri est proiectus. Qui mox ut paululum somni diu negati arripuit, gratias Creatori omnium ac fidelibus ipsius agens, propria incolumis repetiit.



CAPUT XII.

Interea domno pontifice Gerardo ex huius uite erumnis sublato, ad Tullensis diecesis pontificatum subrogatus est Stephanus ex Mediomatrice urbis clero, qui . . . . . . . . . oratorium sancte Marie sua  consecrauit industria: qua etiam die restituit signum loco olim ablatum a predecessore suo. Hic uix duobus annis ecclesiam rexit; sed licet apud Bodonis monasterium hominem exuerit, hic tamen sepeliri uoluit, quod et contigit. Sepultus autem exstat a dextris altaris semper uirginis et matris Domini Marie, in mausoleo ex quo dudum leuate fuerant sanctorum germanorum Ioannis et Benigni reliquie, pectori eius crucicula superposita, disticon abbatis Sicconis inscriptum habens ita:

Hic fuit antistes Leucorum Stephanus olim.
Idibus et terna Martis discessit ab aruis.
Super tumulum eius dum postmodum duo fratres consisterent, et odas misse decantarent, repente nimius fragor sub pedibus eorum insonuit, qui eos a  statu suo super pauimentum conquiniscere cegit. uerum an hoc contigerit causa sanctorum mausolei, seu pro reuerentia sepulti episcopi, non plane cognitum est mihi. Successor uero eius in pontificatu exstitit Bertoldus natione Sueuus, honestati seculi precipue intentus, in constructione nouarum atque eminentium fabricarum nulli secundus, insolitis legibus oppressor uulgi et monasteriorum uersutus: qui Mediano cenobio irrecuperabilem calamitatem intulisse dignoscitur. Nam prefatus abbas tempore Henrici principis ratus sibi diuinitus offerri occasionem reposcendi predii Bercheim ab iniquis diu possessi, suasu supradicti Bertoldi enorme seruitium exhibuit imperatori, in cuius impensa coactus est cunctam pene supellectilem et pecuaria abbatie abstrahere;  quin etiam omne ornamentum tam a crucibus et candelabris, quam etiam a lecto sancti Hildulphi ac gestatorio sanctarum reliquiarum diripere. Siquidem uir ille bonus et simplex nichili pendebat censum ecclesie bonum prodiga manu in tali negotio dispergere, quem sperabat ex redditibus fundi illius multiplicius restitutum iri. Igitur postquam duo pondo auri appendit arcariis Gaze imperatoris, preter prefati impensas seruiminis, solemni traditione recepit ab eo predium cum appenditiis suis. Quod cum uno anno pacifice possedisset, Bertoldus episcopus, qui debuerat res ipsius cenobii ab improborum retibus sua auctoritate subducere, pellacia malignitatis sue non timuit subintroducte charte  atque uafre machinationis conspiratione uindicare: immemor diuini iudicii, neglector etiam indicibilis damni quo domus Dei pene annullata fuerat, ob receptionem illius fundi. Huius tam immanissime crudelitatis cuspide perfossum cor abbatis, aut nullam aut raram diem in hac luce post hec sine merore transegit. Hic post innumera industrie sue exercitia, quibus loco sibi credito prodesse curauit, etate et infirmitate confectus nature cessit, ac in basilice beate Marie sepulturam meruit.



CAPUT XIII.

Successor autem eius Nardulfus  exstiterat quem prefatus abbas a sacri baptismatis fonte susceperat, quemque per diuersa loca causa discendi cenobitalem uitam transmiserat. Hunc cum ipse defungeretur,  sermone quo ualuit Bertoldo episcopo commendauit, atque ut sibi succederet impetrauit. Tempore uero prelationis eius, plurima in loco prefato diuinitus ostensa sunt miracula, quibus prauorum retunderetur insolentia, et rectorum confirmaretur beneuolentia. Ex his libuit aliqua subnectere que interim occurrunt memorie. Depositionis festum sancti Patris nostri Hildulphi instabat, et cementarii restruende maceriei dormitorii operam dabant. Qui cum uellent ob solemnitatis reuerentiam opus illud intermittere, obstitit Encibolus prepositus, talia eis inculcando creberrime: Seruitium est sancti, quod propter festum ipsius non debet intermitti, sed magis studiose peragi.  His monitis machiones [macons cementarii] accensi plus solito instabant cepto  operi: at hora refectionis incumbente, cum pariter mensam petentes cibum sumerent, quidquid operis per hebdomadam integram fecerant, repentina ruina terram petiit, et quia sanctus obedientiam quam sacrificium mallet, casus parietis innotuit. Itaque nullus presumpsit illa die fabricam illam aggredi, in cuius euersione intelligebant quid eis potuisset contingere aduersi, si non pepercisset illis misericordia Domini. Sequentis miraculi textus docebit quam pia aure sanctus hic se in ueritate inuocantibus adsit. Translationis eius solemnium quod illic populoso frequentatur accessu aderat, et tam fratrum quam etiam superuenientium usibus apparatio piscium omnino deerat. Dumque prepositus monasterii Marbodus dictus pisces hinc inde prestolando cassa spe  delusum se doleret, et misse solemnia concio monachorum et canonicorum summo studio perageret, publica necessitate cogente, palam omnibus lectum sancti in crypta cum lacrymis infusus adiit, et tacitam precem cum contritione nimia ante uenerabile corpus prostratus aliquandiu fudit. Ubi ab oratione surrexit, adfuere extemplo quidam qui dicerent nonnullos Allabroces  inesse contiguo flumini:  quo sub omni agilitate piscatores transcurrentes, mira captura tot et tantos retibus suis continuo cinxere, quod plene possent non solum die festo, uerum etiam per totam septimanam fratribus sufficere.



CAPUT XIu.

Sacratissima depositio eius cum annuo recursu mortalibus innouaretur, et fratres ante matutinorum synaxim sopore detinerentur, coquine edificium ignis repentinus arripuit: qui quantocius rectorum fastigia petens, ac ex torridis imbricibus nimia incrementa concipiens, per circumposita edificia totas laxabat habenas. Cumque tanto terrori nemo obuiaret, cunctis alto somno depressis, Hermanno custodi ecclesie, sicut ipse solitus erat fateri, per uisum sanctus astitit, uehementique seueritate,  quia sic nequam actio illius merebatur, capillos eius concussit, eique dixit: Ocius surge, nam omnis structura huius loci nimio deuoratur igne. Hoc ille pauore expergefactus surrexit, incendium sicut somno didicerat perspexit, ceteros nimiis elamoribus incitauit, et ut igni edificia tenenti obuiare niterentur suggessit: quibus statim id facere conantibus, strepitu eorum excitata accurrit cum hydriis rustica manus. Cumque continuata superfusione lympharum uariisque argumentis  alii male uictricem flammam certarent euincere, adeo erumpebat ex edificiorum culmine, ut crederetur ex contrario hactenus elemento nutriri magis quam sopiri posse. Summa tandem desperatione circa oppressionem flammarum pariter fracti, nimiis et confusis  eiulatibus ad sepulcrum confugere sancti, cui cum inter alia et hoc ei lacrymosa uociferatione crebro ingererent: propter quidem ipsorum flagitia locum eumdem iustis traditum flammis, sed dignaretur ei parcere ob letitiam sue solemnitatis et sanctitatem sui nominis, ac si eis omnipotens pater per merita dilecti sui Hidulfi iuxta uocem Ezechielis prophete responderet: Non propter uos ego facio, domus Isrel, sed propter nomen sanctum meum quod polluistis in gentibus, ut sciant quia ego Dominus . Nec mora, omnis uis illa incendii in semetipsam recidit, ac celerrimo torpore languescens, cuncta que uastabat deseruit, et male uictricis  ignis periculum, quod non ualebat reprimere aduersa natura aquarum, meritis sancti repressit imber lacrymarum.



CAPUT Xu.


Cum incole depositionis eiusdem festum sacerdotali auctoritate suscepissent celebrandum, sicut in huiusmodi traditionibus contingit, religiosi et honesti assensere solemniter ducendum: bruta et uecors rusticorum multitudo obstinatione solita negligendum, ex quorum numero exstitit apud Cicomacum   quidam sensu et censu pauper, nomine Uualpertus, qui sacerdotalis mandati contemptor effectus, calceamenta sua ipsa die sarciebat attentius. Sed quia si nulla prauos cercerent flagella superne animaduersionis, putaretur Omnipotens non intendere rebus humanis, subita contractione ita manus colligate sunt illius hominis, intra uolam inextricabiliter defixis et extra deformiter retortis digitis, ut reatum contemptus et inobedientie persoluerit. Dum hic uixit, exemplo sue pene alios terruit a presumptione prohibiti operis.



CAPUT XuI.

Eadem rursus die quidam Belzo uix duobus stadiis disparatus a monasterio, commanebat in domo que illi cesserat iure paterno. Qui ut assolet inter commercia  ueterum et nouarum frugum, defectu compulsus panis, aliquot manipulos nouelle messis desecauit. uerum quia ignem qui posset his supponi in uillule sue tuguriis minime inuenit, alteram uillam  haud longe positam haud impigre causa foci petiit. Ex qua torrem sumens rediit, sed omne domus sue edificium cum ipso siccatorio ultricibus traditum flammis inuenit. Quibus celerrime in cinerem cuncta resoluentibus, miserabilis et stolidus homo damno suo coactus, uel sero dicit ecclesiasticis parendum iussionibus.



CAPUT XuII.

Intera apud Oblisiacum quod situm est intra confinium parochie Aceruallensis  consensu Bertoldi antistitis constructa est basilica; quia intolerabile  erat ruricolis adire matrem ecclesiam ob singula Christiane plebis obsequia. Hec cum ex nomine uel reliquiis beati pontificis Hildulphi fuisset Christo consecrata, accurit illuc quedam mulier sera uie longinquitate fessa, animi fide robusta, mediocritatis sue munere deuota; sed quibusdam reuisentibus sua, quibusdam uero reficientibus corpus, ibidem post solemnia neminem reperit, atque obserata ecclesie ostia. Mansionarium ergo accitura, locauit ante ianuam candelam; sed cum illo ocius repedans perspexit, diuinitus accensam uidit. Super hoc aliquandiu admirati pariter intulerunt oratoriolo, ac prefixerunt altari reuerenter. Mulier tamen interno delibata gaudio, quibus poterat gratiarum actiones acclamabat Deo, pro fideli uerna suo Hildulpho,  perfusa genas dulciter prorumpentium lacrymarum rore largo: quem non solum ipsa, sed et tota uicinia per uisibile lumen experiebatur Christi confessorem esse lucis inuisibilis filium, ac meritis ipsius sibi maximam patere fiduciam in necessitatibus deprecandi Dominum. Quam spem non incassum concepit animus eorum; nam adeo numerosis locellus idem deinceps diffamatus est miraculis, adeo nunc usque uariarum egritudinum medetur causis, ut si singulatim possent scriptis mandari, non modicum  distenderent quantitatem uoluminis. Quapropter his pretermissis, insistamus aliis  . Decurrente autem ab Incarnatione Domini millesimo decimo quarto anno, multimoda atque ueracissima docuit reuelatio anime sanctorum Lazari et Aze quanto in celestibus relucerent merito, quorum exanimes artus neglecti monstrantur in terre gremio. Cum enim per successionem temporum tam nomina quam sepulcra eorum fuissent prorsus subducta memorie superstitum, diuinitus reducuntur cognitioni concordatissimis uisionibus monachorum, clericorum et utriusque sexus fidelium, non solum uicinorum, uerum etiam remotissimorum. Quin etiam uespertino incumbente crepusculo frequenter audiebatur quasi duorum psalmodia, ubi prius sepulta fuerat  Aza, in beati Apri scilicet basilica: extra quam in caprifico que fenestelle eius erat aduersa, noctu recubabat lux tanta, ut diceretur illic plura accensa esse luminaria. In basilica etiam omnium apostolorum fuerat arcus in angulo coherente cancellis uersus Boream fundatus, soli receptui uenerandorum corporum ex industria preparatus: cuius sinus quia  parebat instar solidi parietis super sarcofagos obstructus, locus tanti thesauri per annos nonaginta quinque paulatim memorie cunctorum est elapsus, ut nichil minus quam alicuius corpus inibi delitescere putaretur. Superposita tamen materia attendebatur plurimum rimosa ac pene collapsa, utpote consurgentis monumenti iugi impulsu concussa. Hanc tandem  ut subruerunt, secundum fidem reuelationis, in duabus coniunctissimis thecis maximaque diligentia ad id quondam preparatis, reposita sanctorum corpora repererunt. Quorum gratia ubi hymnum Te Deum laudamus decantauerunt, ibidem sicut inuenerant reliquerunt. Ea autem nouitate febres et emigranium diuersarumque accessiones infirmitatum multoties sedarunt, donec meriti sui notitiam circumcirca ubertim diffuderunt. Recentis enim memorie sancti sue reuerentie cultum taliter inserunt hominum menti.



CAPUT XuIII.

Moris erat quarumdam prouinciarum parricidas penitentiali ferro constrictos brachia uel ceruices, non ingressum ire fines suorum; sed quaquauersum  expetere iuuamina sanctorum, donec diuinitus resolutum uisibile ferrum, indicia dederit inuisibile paricidii uinculum resolutum. Quidam itaque talium deuenit monasterium, olim ferreis circulis constrictus utrumque brachium: quorum alter in Palona [haud dubie Polonia] deciderat apud reuerendum beati martyris Adalberti sepulcrum, istic autem alter per sanctorum quos ueneramur meritum. Siquidem illuc adueniens uespere cuiusdam Sabbati, deuotus interfuit synaxi. Dominica uero die Senonum  ire uoluit, sed repente mutata uoluntate, a medio iam itinere accelerauit istuc redire. Reperiens autem fratres iam adorsos solemnia maioris misse, in introitu chori delegit stare: supplici uultu atque indeflexo obtutu attendens prefixam imaginem crucifixi Saluatoris, sic quondam effigiatam docta manusculptoris, ut hactenus possit quamuis duras hominum mentes mucrone quodam transpungere compassionis, ac si pre oculis haberent nimium piam mortem adhuc pendentis Redemptoris. Huic ergo peregrinus ille cum gemebundus assisteret, sancto iam recitato Euangelio, circulus ferreus subito crepans, carne concissa ex continuato impactu ferri excreta, tanto impetu dissiliit ab eius brachio, ut eminus oppositum parietem feriret, ualidoque tinnitu  adstantes permoueret. Protinus siue nouo dolore inueterate iam cicatricis, siue subito stupore tanti facti homo pene exanimis factus corruit, atque  humi protensus super oram chlamydis lacero tunc brachio substratam, plurimum cruoris dimisit. Perstrepunt monachi ad alleuationem prostrati, quem sic affectum admirati, circumspectabant exitum rei. Et ecce post aliquantulum sanguine redeunte a precordiis, summa genarum rubeis inficiuntur notulis. Hinc collapsos artus paulatim subrigens, plene restituitur in gradu suo: Deo gratias pro meritis sanctorum agens, non tantum ex resolutione uisibilis uinculi atque diuturni exsilii, quantum pro adepta remissione exsecrabilis parricidii, quam indubitanter se adeptum gaudebat presentis protestatione facti. uerbo ergo atque euidenti signo postquam abunde adhortatus est accolas reuereri et amplecti suorum sanctitatem patronorum, letus excessit fines eorum.  Porro circulus prefatus in testimonium facti sub pedibus crucifixi fuit appensus. Deo gratias.





DE GESTIS EPISCOPORUM ANTISSIODORENSIUM. 



PARS PRIMA.




CAP. I.---De S. Peregrino.


Sanctum Peregrinum, beati Sixti apostolice sedis primatis intercessionibus simul et meritis consecratum episcopum textus passionis ipsius scire cupientibus fideliter edocet. Siquidem Christianitatis religio, que, a tempore beati Clementis pape, per fidelissimos uerbi Dei ministros Sauinianum uidelicet Senonensem pontificem, Dionysium Parisiacensem, Ursicinum Bituricensem, Martialem Lemouicensem, Saturninum Tolosanum, Memmium Catalaunensem, ceterosue per Gallicanas prouincias sese diffuderat, paulatim a status sui rectitudine obsolescere ceperat. Quippe que tam ualidis, tamque tyrannicis oppugnabatur incursibus.

Imperator namque Aurelianus erga Dominum  celi profanus cupiens placere diis suis, in tantam rabiem persecutionis circa Christianos exarserat, ut post multorum martyrum agones, quos apud urbem Romam crudeli morte damnauerat, etiam in Gallias ad delendum Christianitatis nomen per semetipsum emerserat. ueniens itaque apud ciuitatem Senonicensem, quoscunque ibi reperit Christianos simul et beatam Columbam uirginem gladio animaduerti precepit. Deinde uero ferocitatis sue comites ad inuestigandos Christianos per omnem Galliam misit. Egressi igitur funesti satellites a conspectu imperatoris circumibant urbes, et castella, nec non et latebrosa siluarum. Et ut suorum criminum singuli potirentur effectu, pagos quosque sibi indagandi sollicitudine diuiserunt. Tum demum pagus  Autissiodorensis in sortem impiissimi Alexandri sacri lateris protectoris obuenit. uocabatur eo tempore sacri lateris protector cuius erat officium custodiendi imperatorem, ne ab aliquo quoquomodo uulnerari subito potuisset. Plurimi etenim Christianorum ex diuersis ciuitatibus preceptum Domini sequentes, ubi ait: Cum uos persecuti fuerint in una ciuitate, fugite in aliam, relinquentes proprias sedes, ad pagum Autissiodorensem se contulerunt, eo quod esset eo tempore ex maxima sui parte nimia siluarum opacus densitate. Quod minime latuit Alexandrum sacri lateris protectorem. Cumque peruenisset ad locum, qui Totiacus uocatur, reperit Priscum uirum Christianissimum maxima nobilitate pollentem, multisque et ibidem cohortibus  preminentem: qui cum pluribus a uesuntionensi ciuitate aduenerat, quorum agmina Alexander ferocissimo cursu irrumpens, ait: Que uos seditio in hoc loco glomeratim consistere compulit; aut cuius religionis estis uos? Cui sanctissima multitudo respondit: Nos non seditio, sed reuerendissima ad hunc deuexit religio locum: Christo enim nostrarum libamina precum deferimus congregati, qui dispersionem nostram sanguinis sui effusione redimendo coniunxit. uidens itaque insuperabiles in fide Christi athletas, omnes gladio perimi iussit. Simili modo et sanctos Dei martyres Benignum presbyterum, Andochium, atque Tyrsum, quos ab Ephesina urbe sanctus Polycarpus discipulus beatissimi Ioannis apostoli et euangeliste in Gallias direxerat,  plurimis affectos suppliciis, isdem crudelissimus imperator ad celeste regnum transmisit. Nec minus sanctum Symphorianum eum aliis quampluribus, quos ipsi iam Christo lucrati fuerant, tormentis uariis affectos necari precepit. Hac igitur persecutione ubique debacchante, paucissimi uiri reperiebantur qui se Christianos esse faterentur.

Euoluto autem aliquanto temporis spatio, a fidelissimis Christianis latenter auribus Sixti pape urbis Rome nuntiatur, qui poscebant ut talem uirum dirigeret, qui iam fidei exstinctam lucernam suis deberet illuminare eloquiis, et barbarorum infidelitatem opitulante diuino auxilio compesceret. Tunc memoratus papa predictum uirum Dei Peregrinum  presbyterum et Corcodomum archidiaconum leuitico gradui mancipauit, Iouianum subdiaconum esse constituit, Iouinianum uero lectorem, cum esset uir per omnia eloquens, atque in diuinis Scripturis apprime eruditus eis comitem collocauit: hos etenim summi Dei cultores beatissimus Sixtus papa urbis Rome, cum omni fiducia ad portum Marinum usque perducens, uerbum Domini specialius precipiebat usque ad mortem fiducialiter predicare. Atlhete quippe Domini nauali tramite Massiliam petentes Lugdunum usque perducti, celare se nullatenus potuerunt, exinde ad Autricum peruenientes, ceperunt publica uoce Christi gloriam predicare, ubi nobilium ingens tunc recederat turba, deorum uanas obseruare culturas: sciscitantibus uero paganis,  Christianos se esse testati sunt, et ob predicationem uerbi Domini sese inibi aduenisse. Tunc denique beatissimis sacerdotibus predicatione fulgentibus pro uirtutum assiduitate quas per ipsos diuina exercebat potentia quotquot ipsius loci primorum fuit ad Christianitatis gratiam conuolarunt; moxque sanctus Peregrinus episcopus nouum populis dogma impertiens paruo ambitu ecclesiam construxit, Christique nomini consecrauit. Cumque restincta inibi fuisset omnis deorum cultura, fratres, quos secum ab urbe deduxerat, ibidem relinquens, ut ceptum predicationis expleret officium, Interranum expetit, ubi tunc precipua paganorum multitudo ad festa Iouis celebranda summopere concurrebat.  Quid ibi egerit, uel quos agones pro Christi nomine contulerit, historia passionis eius euidentissime declarat. Istic beatissimus pontifex nimia iam persecutione seuiente, ab urbe quidem est egressus, sed martyrium suum capitis abscissione compleuit, sub die decimo sexto Kalendarum Iuniarum, imperatoribus Galieno et ualeriano, Aemiliano et Basso consulibus.



CAP. II.---De S. Marcelliano.

Marcellianus, natione Gallus, sedit annos 33. Hic in predicationis officio fideliter elaborans, felici cursu migrauit ad Christum III Idus Maii, et sepultus est in monte Autrico. Fuit autem temporibus Alexandri et Maximi imperatorum, Aureliano  et Marcellino consulibus, presulantibus apud urbem Romam Felice atque Eutychiano.



CAP. III.---De S. ualerio.

ualerius sedit annos 17. Fuit autem temporibus Diocletiani et Maximiani, Caro et Carino consulibus, administrantibus apud urbem Romam dignitatem sacerdotii Gaio, Marcellino, et Marcello presulibus, qui etiam ab iisdem tyrannis martyrizati sunt; qui beatus uir fideliter cursum uite peragens, II Non. Maii migrauit ad Christum, et sepultus est apud montem Autricum secus predecessorem suum sanctum Marcellianum episcopum. . . . .



CAP. Iu.---De S. ualeriano.

ualerianus, natione Gallus, sedit annos 30. Fuit  autem uir maxime sanctitatis, atque simplicitatis; sed hic beatus cum a progenitoribus sancti Amatoris ad eius nuptias ueniret rogatus, uidelicet ut utrosque sua benedictione sanctificaret, Dei nutu arrepto sacramentorum libello pro benedictione coniugali leuiticam eis imposuit. Hic etiam cum ceteris cepiscopis, Seuerino scilicet Senonensi, Solemni Carnotensi, Camilliano Tricassinensi, Pronicio Meldensi, Marcello Parisiacensi, sanctum Euuertium Aurelianorum ordinauit episcopum: fuit enim temporibus Melciadis pape, sanctique Siluestri sub Constantino imperatore, Constantio et uolusiano consulibus; qui plenus sanctitatis obiit pridie Non. Maii, et sepultus est iuxta predecessores suos in monte Autrico.



CAP. u.---De Eladio.


Eladius sedit annos 23; fuit autem temporibus Constantii et Constantini filiorum Constantini sub Marco, Iulio atque Liberio Romanis pontificibus. Hic beatissimus pontifex dum uerbo et exemplo multos ad Christum conuerteret, ad eum sanctus Amator simul et Martha iam eius sponsa spiritalis effecta concurrunt, ac procedentes coram eo uotorum suorum desideria pandunt, sicque ille se clericum fieri deposcebat. Tunc antistes considerans atque contemplans Dei eos amore frui, et propter eiusce dilectionem uelle secularem habitum commutare, utrisque impiger paruit, illum crinibus exonerans, illam castimonialium cetui deuotissime  iungens ac socians, et hic plenus sanctitate, et uirtutibus, ut in gestis eiusdem sancti Amatoris legimus, corpus terre, animum celo transmisit, sub die uIII Iduum Maiarum, et sepultus est secus predecessores suos in monte Autrico.



CAP. uI.---De S. Amatore.

Amator, natione Autissiodorensis, ex patre Proclidio, matre Isiciala, sedit annos 30, mensem unum, dies 5; fuit enim temporibus Constantii et Iuliani Apostate atque Iouiniani imperatorum, sub pontificibus Romanis, Felice, Damaso, Syricio atque Anastasio. Hic beatissimus pontifex in iuuenili etate positus cum esset genere nobilissimus, coactus est a parentibus desponsare puellam simili nobilitate pollentem nomine Martham, sed cum iam tempus copulationis  urgeret, et  beatus ualerianus ad eorum nuptias inuitatus diuino instinctu pro benedictione, leuitico eos mancipasset officio, talibus aggreditur associatam sibi uirginem uerbis: Dic, queso, immortali sponso dedita uirgo, putasne intellexisse benedictionem in nobis effusam episcopi? Cui uirgo: Intellexi, dilectissime iuuenis, et nimio sum prostrata terrore formidinis. Cui rursus adolescens: Ne, queso, paueas, nec hoc imperitie deputes, sed potius Dei potentie ascribe. Illis ergo alternatim se preceptis Dominicis fouentibus, aspicit beatus Amator angelum Dei duas coronas habentem in manibus, qui dixit eis: Suscipite, iuuenes, munus uobis Domini pietate concessum, et uestrum in omnibus incontaminate  mentis custodite propositum. Has uoces ex ore angeli prolatas peruigiles iuuenes audientes, uotorum effecti compotes in sua uirginitate permanserunt. Nihilominus et puelle, que presentes in obsequio dominorum aderant, talia cernentes et ipse uirginitatis titulum professe sunt, qui postmodum ab Eladio episcopo tonsus, ac post eius excessum ab omni populo pontifex electus, talem ac tantum se in diuinis prebuit rebus, ut et cecorum oculos illumiret, paralyticos curaret, demones de obsessis corporibus pelleret, et mortuos suscitaret, ut liber de uita illius editus manifeste declarat.

Hic etiam sanctissimus presul predicationibus insistens, multos ab idolorum cultura ad fidei ueritatem  conuertit, ut quia adhuc nouitas erat Christianorum ab idolis ad Dominum conuertentium, parua adhuc ibidem erat basilica, ad portam, que Balnearis  a priscis auctoribus nuncupatur. Que per predicationem beatissimi Amatoris ita cepit pullulare, et Christianos palmites propagare, ut pre multitudine, eos intra angustias breuitatis nullo modo caperet ecclesia. Igitur nobilissimus quidam tunc temporis Ruptilius ciuis Autissiodorensis habebat infra claustrum ipsius ciuitatis amplum atque excelsum domicilium paterno sibi testamento demissum. Quod cernens beatus Amator ecclesie Dei conueniens fore, sic Ruptilium allocutus est: Nouimus te Deo auctore sacri lauacri laticibus regeneratum, et debes ei, qui te de erroribus idolorum eripuit, et sue ueritati adsciuit, in omnibus obedire.  Nosti, clarissime uir, quod domus Dei parua sit, et non sufficiat populo Christiano, et quoniam iniustum esse arbitror te famulum melius quam Dominum habitaculum possidere, consenti nobis, ut hec tua domus Christo Domino in ecclesiam consecretur. Ille uero admonitionem sancti uiri aspere suscipiens, primum quidem affirmauit se ei nullatenus consentire, sed postea ualidissima correptus infirmitate, sancto uiro quod desiderabat tradidit. Tunc famulus Domini compos effectus uoti sui, eamdem domum Christo Domino sub die u Nonarum Octobrium consecrauit, ac populis colendam tradidit: hec est basilica in honorem protomartyris Stephani Christianis populis frequentata.

 Siquidem in hac eadem basilica Germanum uirum nobilissimum omni strenuitate pollentem, qui eo tempore culmen ducatus apud Gallias a Romanis principibus obtinuerat, angelo docente ubi arripuit, cesariemque capitis totondit, ac demum Domino sibi reuelante successorem elegit: hic denique febre correptus sub die Kalendarum maiorum pontificalem thronum ascendens inter manus obsequentium clericorum, necnon et cateruas flentium populorum, hora diei tertia emisit spiritum. Continuo itaque chorus sanctorum  aduenit, spiritumque eius cum hymnis et laudibus in specie columbe deuexit ad celum, qui sepultus est comitantibus miraculis per manus beatissimi Germani iam tunc presbyteri iuxta predecessores  suos in monte Autrico, et cessauit episcopatus dies 30.



CAP. uII.---De S. Germano.

Germanus, natione Autissiodorensis, ex patre Rustico, matre Germanilla, sedit annos 25, dies 30. Militauit autem sub ualentiniano maiore atque Gratiano, dignitate uero sacerdotii functus est sub Theodosio, Arcadio et Honorio, usque ad ualentinianum Iuniorem, Constantii et Placidie filium, presulantibus apud urbem Romam Innocentio et Zozimo, Bonifacio atque Celestino. Nam ut in Gestis pontificalibus legimus, cum Bonifacio sub contentione Eulalius simul ordinatus est eodem die apud urbem Romam apostolice sedis episcopus: quod audiens Placidia Augusta cum filio suo ualentiniano Augusto,  dum sederent Rauenne, retulit Honorio Augusto Mediolano sedenti; eodem tempore ambo Augusti missa auctoritate hoc preceperunt, ut ambo ab urbe exirent donec examinarentur. Hec ideo premisimus, ut quo tempore beatus Germanus floruit certius demonstraremus: fuit enim nobilissimus genere et ab ipsis infantie rudimentis studiis liberalibus institutus, atque ut in eum perfectio litterarum plena conflueret, post auditoria Gallicana intra urbem Romam iuris scientiam plenitudini perfectionis adiecit; tantumque apud Romanos dignitatis, potestatis et glorie adeptus est munus, ut etiam togam mereretur. In quo actu dum multiplici laudis luce resplenderet, sublimem genere, diuitiis, moribus, Eustachiam nomine, sortitur uxorem, sicque eum  respublica transmisit ad Gallias, ut illic culmen ducatus, totiusque potestatis obtineret dignitatem. Cumque huiusmodi fungeretur officio, sanctus Amator, qui tunc temporis Autissiodorensem regebat Ecclesiam, Eduam profectus est, diuina pulsatus reuelatione, ubi Iulius prefectus ac reipublice rector presidebat. Quem aggressus sanctus Amator sic alloquitur: Finem meum, Domino mihi innotescente, cognoui, et quia non est alter qui regimen sancte Ecclesie suscipiat, nisi illustrissimus Germanus , posco celsitudinem tuam, ut licentiam tribuas mihi roganti eumdem Germanum tonsorari. Cui prefectus: Licet necessarius sit atque utilissimus reipublice nostre,  tamen quia Deus sibi illum elegit  contra Dei preceptum uenire non possum. Hac itaque accepta licentia, uir beatissimus regressus est ad propria. Accidit autem quadam die, ut Germanus stipatus congerie suorum ecclesiam sancti Stephani ingredi uoluisset, quod comperiens beatus Amator, ei obuiam factus est, sicque eos allocutus est dicens: Exonerate, filii karissimi, iaculis manus, et arma ex humeris uestris reiicite, et sic domum Dei ingredimini, quoniam hec domus est orationis, non Martis statio petulantis; illi uero hec audientes uiro Dei citius obediunt. Tunc sanctus Amator uidens Germanum illustrissimum nichil oneris truculenti portantem, precepit ostiariis fores ecclesie repagulis arctare, ipse uero glomerata secum  turba clericorum atque nobilium uirorum, manus iniiciens Germanum apprehendit, et inuocato nomine Domini cesariem eius capitis detraxit, talibus eum exhortans uerbis atque confirmans: Satagere te oportet, uenerabilis frater, quo incontaminatum atque immaculatum custodias honorem a Domino tibi commissum: scito namque quia me decedente omnipotens Deus tibi pastorale commisit officium. Quod et factum est. Paucis itaque diebus interpositis, sanctus Amator a Christo uocatus ultimum spiritum exhalauit: cum subito uniuersi populi Germanum uno ore proclamant antistitem. Quorum uotis non ualens resistere, suscepit sacerdotium, tricesima die post obitum sancti Amatoris inuitus, coactus, addictus; sed repente mutatur ex omnibus,  deseritur mundi militia, celestis assumitur, seculi pompa calcatur, humilitas conuersationis erigitur, uxor in sororem mutatur ex coniuge, substantia dispensatur in pauperes, paupertas ambitur. O uirum cui summa semper debentur, qui amore uite eterne uoluntariam amplexus est pauperiem, totum Christo dedit, sibi nichil retinuit! Iam uero enarrari non potest qua hostilitate uim sibi ipse consciuerit, quas cruces queue supplicia corporis sui persecutor induerit; nam qualem quantumque se exhibuerit, ideo lingua mortalis expedire non sufficit, quia supra hominem fuit omne quod gessit. Quibus itaque miraculis claruerit pretermittimus, quia exstant libri ad multorum utilitatem exinde compositi. Ecclesiam, cui prefuit, non spiritalibus solummodo,  uerum et temporalibus copiosissime extulit incrementis, cuius in possesionibus facultas ante ipsum quam fuerit perexilis facile colligi potest, si qualibus eam copiis auctam reliquit et queis rationibus inspectetur. Nam quantum ad natales, nobilissimus fuit nobilium; quantum ad fortunam, in possessionibus et prediis ditissimorum ditissimus: omnium que ei ex iure paterno cesserunt, in uita sua heredem fecit Ecclesiam, quam ex parte maxima patrimoniis constare hodie cognoscimus. Sunt autem predia hec numero perplura, quantitate maxima, finibus spatiosa, sibique contermina, situs qualitate iucundissima, redditum ubertate preclara: horum in uno   uenerabilis genitor eius Rusticus superius nominatus cum genetrice Germanilla, in ecclesia beati Ioannis nomine dedicata, decenter conditi requiescunt. Hic beatissimus pontifex basilice sancti Stephani protomartyris agrum nobilissimum, cui uarciacus nomen est, cum uniuerso apparatu et appendiciis suis contulit. Similiter uercisum mirabile in se continentem palatium cum appendiciis suis, Poliacum quoque, seu Marciniacum, sed et Tociacum cum suis similiter appendiciis, fundum quoque Patriniacum et Cutiacum eque cum appendiciis suis; multa denique et alia, que nobis modernis incognita, Deo uero sunt omnia nota. Fecit et monasterium in honorem sanctorum martyrum Cosme et Damiani, ubi et monachos esse constituit, eorumque  stipendiis hec predia delegauit, id est uillam  ad uinum colligendum, Fontanetum uero ad frumenta serenda, agrum autem, cui Miciglis uocabulum est, ad bucularum ceterarumque pecudum nutrimenta seruanda, ubi postmodum sanctus Marianus a fratribus eiusdem monasterii missus est ad eadem pecora custodienda. Monstratur hodieque in eodem monasterio oratorium eiusdem S. Germani nomine consecratum, ubi incunctanter nouimus fuisse cellulam afflictionum eius et cruciatuum consciam, cui nescio ostiolum an fenestram dixerim tanta erat humilitate perexiguum, ut nemo quamuis quantelli corporis nisi pronus perinde repere potuerit. Fecit et basilicam in honore SS. martyrum Agaunensium, Mauricii scilicet,  sociorumque eius, ubi et hec dona obtulit, uuarchiacum in pago Senonico cum uniuersis appendiciis suis, in pago quoque Autissiodorensi Coruallem cum appendiciis suis, nec non et molinis similiter cum appendiciis suis. In quo etiam oratorio sanctum Saturninum uite probatissimum suumque discipulum ordinauit presbyterum, ut sub professione sacerdotalis tituli martyrum inibi memoriis deseruiret. Fecit et basilicam sancti Albani martyris infra muros ipsius urbis, quam in honore eiusdem martyris dedicauit, reliquiasque ipsius quas secum a Britanniis detulerat, ibidem honorifice composuit. Quot sane uenerabilium martyrum busta pontificatus eius tempore ab eodem beatissimo pontifice comperta claruerunt? Quis iure excipiendum  iudicat? Sancte igitur illius multitudinis, quam cum beato Prisco apud locum Quotiacum Aureliane persecutionis trucidauit immanitas, sacratissima corpora propter seuientem rabiem clam subducta in cisterna quadam uetustissima a Christianis  passim congesta sunt. Horum memoria longo labentium temporum obscurata defluxu, ad tempus usque Germani sanctissimi cunctis ignota delituit. Quo presule Deus in cuius conspectu suorum semper est mors pretiosa sanctorum, disponens illorum patrocinio populis subuenire, uenerenda eorum corpora declarauit, ubi ecclesiam edificauit ac monasterium monachorum esse constituit. Hoc uero monasterium permansit  usque ad tempora quibus Hunni omnem pene Galliam deuastarunt. Quorum persecutione idem cenobium destructum, et ad solitudinem iterum redactum est. Caput quoque prescripti beatissimi Prisci martyris, miris modis eidem sancto pontifici reuelauit omnipotens Deus, cui recondendo quatuor ab urbe millibus basilicam construens consecrauit, sicque populis colendam tradidit.

Eodem tempore ex Britanniis directa legatio Gallicanis episcopis nuntiauit Pelagianam peruersitatem in locis suis late populos occupasse, et quamprimum fidei catholice debere succurri: ob quam causam synodus numerosa collecta est, omniumque iudicio duo preclara religionis lumina uniuersorum precibus ambiuntur. Germanus ac Lupus Trecensis apostolici sacerdotes, terram corporibus, celum meritis  possidentes, et quanto laboriosior necessitas apparebat, tanto eam promptius heres deuotissimi susceperunt, celeritatem negotii fidei stimulis maturantes. Hi itaque Oceanum mare, Christo duce, conscendentes in Britanniam peruenerunt, quam insulam beati pontifices suis predicationibus atque uirtutibus impleuerunt: tandem peracto conflictu cum Pelagianis, confirmant antistites fidem uerbo ueritatis simul et miraculorum signis; sed et bellum Saxonum Pictorumque aduersus Britones eo tempore iunctis uiribus susceptum, diuina uirtute retundunt, cum Germanus ipse dux belli factus, non tube clangore, sed clamore alleluia, totius exercitus uoce ad sidera leuata, hostes in fugam uertit  immanes. Compressa itaque peruersitate damnabili, eiusque auctoribus confutatis, animisque omnium fidei puritate compositis, beatissimi sacerdotes ea qua uenerant prosperitate redierunt. Igitur non multo interiecto tempore iterum et Britanniis nuntiatur Pelagianam peruersitatem iterato paucis auctoribus dilatari. Qui assumpto secum Seuero Treuerorum archiepiscopo totius sanctitatis uiro, iterum ad supradictam Pelagianam heresim destruendam Britannias petiit; predicatio deinde ad plebem ei preuaricationis emendatione conuertitur, omniumque iudicio prauitatis auctores capiuntur, sicque sacerdotibus traduntur ad Mediterranea deducendi, quod in tantum salubriter factum est, ut in illis locis nunc fides intemerata perduret. Itaque omnibus rite  compositis, beatissimi sacerdotes cum triumpho ad propria sunt reuersi. Testantur hodieque quamplurimi didicisse predictos hereticos a Germano sanctissimo, Celestino pape fuisse transmissos. Hic itaque diuinissimus pontifex, orbique in tenebris agenti lumen inexstinguibile datus Dominus Germanus episcopus, post mirabilem in seculo uitam, post Gallias Britanniasque, ipsam denique Italiam doctrina et miraculis respersas, a Christo uocatus, salutiferoque confortatus uiatico, apud Rauennam Italie ciuitatem Spiritu sancto plenus obiit, ualentiniano iuniore Constantii filio cum matre Placidia orbis terrarum obtinente monarchiam, a quibus ibidem pro admiratione sanctitatis atque assiduitate miraculorum, ut liber Gestorum  eius latius explicat, honorifice susceptus, Domino Christo sibi apparente obitus sui prenoscens diem, multa licet cum difficultate obtinuit, ut gleba sui corporis proprie redderetur ciuitati. Tum in apparatu defuncti sua certatim studia omnes contulerunt. Acolius regalis prepositus cubiculi  uenerabile corpus multiformi aromatum compositione confecit. Augusta ut uiuo obsecuta fuerat, mortuo quoque ex animo de eruire desiderans, sacri glebam cadaueris operosis ac ualde subtilibus tumulauit indumentis, ad id deuehendum conseruandumque ex cypresso mundissima loculo coaptato. Quibus ita compositis, ne quid deesset sanctis officiis anxie precauit imperator, iter instruxit,  euectiones necessarias prebuit, ministros comitesque deducendo funeri destinauit, quod expensarum et totius humanitatis impendiis copiose prosecutus est; episcopis ea fuit cura permaxima, ne sacris exsequiis uel ad horam deessent officia religionis, que ipsi et in presenti instruunt, et ne processu itineris deficiant, ordinatione premittunt. Ita funus satis ambitiose instructum magno prosequentium agmine promouetur ad Gallias. Saturnus erat beatissimi Germani presbyter et discipulus, cuius superius mentionem fecimus, uite sanctitate preclarus. Is eo protecto in Italiam, iussu ac uice illius in urbe remanserat. Qua ergo nocte gloriosus Domini confessor apud Rauennam felici migrauit excessu, iste Autissiodori positus sacrum eius transitum angelo  nuntiante cognouit, ac diuina instructus reuelatione populis denuntiauit, quorum ingenti secum coacta multitudine ad Alpium iuga properat, ubi excipiunt Gallie patronum proprium tanto eius funeri propensius seruiture, quanto potiorem famulatum reuerentie mistus amoris extorquebat affectus. Ex pridie igitur Kalendarum Augustarum die, qua confessor eximius sarcina leuatus carnis, celestibus est insinuatus sacrariis, tertius et quinquagesimus uoluebatur dies, cum sacri thesaurus corporis proprie refusus urbi solemni obsequio populorum excipitur, atque intra principalis, cui sederat, ecclesie ambitum collocatur; ibi per decem continuos dies ingentibus officiorum impensis excolitur, donec omnibus que ad ius sepulcri pertinent officiosissime apparatis ut uirum  decebat apostolicum, sepulture traderetur. Rite omnibus preparatis, cum et confluentium nulla esset requies, et qui conuenerant uix iam regionis amplitudine caperentur, die Kalendarum Octobrium intra sepulcri abdita thesaurus celestis deponitur, tanto orbis terrarum officio, tanta humani generis pietate, ut luce clarius constaret omnibus, summi in celo esse meriti, cuius in terris tanta prouidebantur honori. Fuit autem ciuitas sine episcopo annis quatuor.



CAP. uIII.---De Alodio.

Alodius sedit annos 30, mensem 1, dies 22. Hic Alodius cuius meriti uel dignitatis exstiterit, hinc colligi ualet, quod beato Germano adhuc superstite  monasterio illius archimandrita prefuit. Ipso quoque post ad celestia regna sublimato, in pontificatus sortem ei succedere meruit. Is imitator et heres magistri, multis uerbo et et exemplo profuit, huius presulatus tempore sanctus Marianus a partibus Bituricensium adueniens, monasterio sancti Germani se sociari postulabat, quia idem monasterium antique beatitudinis retinens statum odore suauissimo redolebat, qui beatus uir quam excellentissime memorie, quanteque sanctitatis exstiterit, libellus de uita ipsius editus plenius manifestat. Sanctus itaque Alodius optimorum locuples stipendiis meritorum in pace decessit Iu Kalendarum Octobrium, atque in beati Germani basilica decenter sepultus est. Post cuius descessum mansit ciuitas absque episcopo annis  10, ob seuitiam scilicet uastantium Gallias barbarorum. Fuit autem temporibus Leonis magni atque Hilarii Romanorum pontificum, imperantibus Leone atque Zenone.



CAP. IX.---De Fraterno.

Fraternus sedit die 1. Is qua die a fidelibus episcopus est ordinatus, a barbaris est martyrio coronatus die 3 Kalendarum Octobrium, et sepultus est in ecclesia beatissimi Germani. Fuit autem ciuitas sine episcopo dies 6.



CAP. X.---De Censurio.

Censurius sedit annos 38, menses 3, die 6. Hic est cuius tempore Constantius orator obtentu sancti Patientis Lugdunensis episcopi uitam beati Germani mirabili stylo edidit omnique diligentia elaboratam  eidem postmodum episcopo censurio habendam direxit. Ipse uero pontifex beatus, imitator predecessorum fideliter existens, 28 etatis sue anno uita defunctus, Iu Idus Iunii obiit sanctitatis plenus bonisque omnibus copiosus; sepultus est autem in ecclesia sancti Germani episcopi. Fuit autem temporibus Felicis, Gelasii, Anastasii, Symmachi, atque Hormisde Romanorum pontificum, imperantibus Anastasio et Iustino seniore. Fuit ciuitas sine episcopo anno 1, mensibus 2.



CAP. XI.---De Urso.

Ursus sedit annos 6, menses 4. Ex hoc uiro sanctissimo fideli relatione uulgatur, quod iuxta sancti Amatoris basilicam reclusus anachoreticam duxerit  uitam, ubi oratorium usque hodie est eius nominis memorie sacrum. Contigit eo tempore urbem repentino afflatam incendio conflagrasse, sed ad uirum Dei cum sublatus in altum clamor populi peruenisset, succurrendum periculo ratus, familiarem illuc baculum destinauit. Ipse precibus obnixius atque instanter incubuit, eo inter minaces flammas, et que adhuc supererant, constituto, dicto citius incendium omne deflagrauit. Hac occasione sancti uiri merito declarato urbis decedente pontifice uI extractum presulatui suffecere; cella eius in ecclesiam cessit; exegit uite sue tempus annis 81, moribus et meritis pretiosus fragilitatis molem III Kal. Augustas excessit, atque in basilica sancti Germani, iuxta predecessores suos honestam meruit sepulturam. Fuit  enim temporibus Ioannis pape atque Felicis. Hic est Ioannes, quem Theodoricus rex hereticus Rauenne in custodia affligendo interfecit, imperante Iustino, Lampadio et Oreste consulibus. Fuit autem ciuitas sine episcopo anno uno, menses 6.



CAP. XII.---De Theodosio.

Theodosius sedit annos 8, dies 23; XuI Kalend. Augustarum diem excepit ultimum peracto uite sue tempore 75 annis, proque sue merito sanctitatis nobilem in ecclesia beati Germani sortitus est sepulturam. Fuit autem temporibus Bonifacii et Mercurii, qui et Ioannes uocatus est, usque ad Agapitum, imperante Iustiniano Augusto, Lampadio consule. Inuenimus et hune sanctum uirum interfuisse concilio episcoporum, quod actum est ex iussu gloriosissimi  Clodouei magni Francorum regis apud Aurelianensem Gallie ciuitatem. Fuit ciuitas sine episcopo anno uno.



CAP. XIII.---De Gregorio.

Gregorius sedit annos 12, menses 6, exactoque sue uicis officio XIu Kal. Iun. humana deponens in ecclesia beati Germani supremum promeruit munus, omne uite sue tempus 84 annis exegit. Fuit autem temporibus Siluerii et uigilii Roman. pontificum, imperante adhuc predicto Iustiniano Augusto. Fuit autem ciuitas sine episcopo menses 7, regnante adhuc Clodoueo gloriosissimo rege.



CAP. XIu.---De Optato.

Optatus sedit annum 1, menses 8, dies 5. Hic construxit basilicam in honore sancti Christophori martyris iuxta basilicam sancti Germani ab Orientali  parte, cooperantibus duobus presbyteris suis Sanctino atque Memorio. Hic sanctissimus pontifex, excurso uite sue tempore, pridie Kal. Septembrium, cum eisdem sanctis presbyteris suis uitam finiuit temporalem, et adeptus est sempiternam, cum quibus pariter et sepultus est in eadem quam construxerat basilica. Post modum uero labentibus annis, consilio nobilium ac sapientum translata sunt eorum sacra corpora in ecclesiam beati Germani, tam officiose, tam solemniter, ut in omnibus Martyrologiis, et maxime uetustis dies translationis eorum insertus habeatur uI Non. mensis Maii. Transitus autem uel depositio eorum pridie Kal. Sept. ut prediximus adnotatur: uno eodemque sane sarchophago omnes  pariter requiescunt. Fuit ciuitas sine episcopo anno 1. Exstitit autem temporibus supradicti uigilii pape, imp. adhuc, Iustiniano Augusto; regn. uero Clodo. Fr. rege.



CAP. Xu.---De Droctaldo.

Droctaldus episcopus obiit uI Idus Nouemb. Nihil aliud ex eo memorabile reperire potuimus, quod presenti Operi inserere quiuissemus.



CAP. XuI.---De Eleutherio.

Eleutherius sedit annos 28, menses 8, dies 9. Fuit autem temporibus Pelagii primi usque ad Ioannem, imperante Iustino minori . Huius presulatus tempore rex Clodoueus defecit, et filii eius Childebertus et Clotarius in regnum succedunt; is uero sanctus uir  simul cum beato Leone archiepiscopo suo Senonensi uidelicet pontifice, ex euocatione domini Childeberti regis secundo concilio Aurelianensi de utilitate Ecclesiarum Dei in regno suo consistentium ac diuersorum negotiorum tractaturus interfuit. Obiit autem plenus dierum in sanctitate permanens XuI Kal. Septemb. et coniunctus est sepultura sanctis predecessoribus suis in basilica sancti Germani episcopi. Fuit ciuitas sine episcopo anno uno, mensibus 2, diebus 10.



CAP. XuII.---De Romano.

Romanus sedit annos 3, dies 4. Hic bonis operibus gloriosus, ut fertur, decisione capitis martyrium consummauit, pridie Nonarum Octob. et sepultus est iuxta predecessores suos in basilica sancti Germani  episcopi; fuit autem temporibus supradicti Ioannis pape usque ad Benedictum, imperante Iustino minore. Fuit ciuitas sine episcopo mensibus sex, diebus sex.



CAP. XuIII.---De Aetherio.

Aetherius sedit annos nouem, menses 6; obiit uI Kal. Augustas, et sepultus est in basilica beati Germani. Fuit enim temporibus Benedicti pape, imperante Tiberio Constantino. Fuit ciuitas sine episc. dies 4.



CAP. XIX.---De Aunario.

Aunarius, natione Aurelianensis, ex patre Pastore, matre Ragnoara, sedit annos 43, menses 10, dies 20. Imperante Mauricio hic beatissimus pontifex cum moraretur adolescens in palatio domini Gontranni  regis, erat enim genere nobilissimus, Spiritus sancti gratia afflatus reliquit regnum terrenum, ut in regno celesti cum eterno rege maneret: tunc nescientibus parentibus suis Turonicam ciuitatem adiit duobus secum pueris comitantibus, ibique ad sepulcrum sancti Martini ductus amore Dei comam capitis deposuit: exinde sanctum Syagrium Augustodunensem episcopum petiit, qui tunc in Dei rebus precipuus habebatur, quem ipse nimio cum amore suscipiens tanta eum eruditione et disciplina instruxit ut uirum decebat apostolicum. Diuina igitur gratia fauente, crescentibus meritis, Spiritu sancto repletus Ecclesie Antissiodorensi constituitur pontifex; ibique ipsa die festiuitatis beatissimi Germani pridie  Kal. Augustarum in eadem basilica episcopatus suscipiens officium, merito cum sanctitate florebat. Hic habuit fratrem germanum Austrenum nomine Aurelianorum pontificem, nepotem quoque ex sorore Agia Lupum uirum sanctissimum Senonum archiepiscopum miraculis coruscantem. Hic itaque sanctus uir Aunarius iam factus episcopus cepit uirtutibus florere, et miraculis coruscare. Et quid dicam de illius doctrina, qualis amor in ciuibus, que diligentia in clericis, in pauperibus quam fidelis dispensator, quam magna cura fuerit illi in sanctis, non potest mortalis lingua percurrere; erat enim in facie illius angelica uisio, in sermone erudita expositio, in dispensatione largissima humanitatis gratia, reficiebat eloquiis mellifluis omnes, sale uero predicationis  diuine fidelium corda condiebat, miraque auiditate populus erga cultum Dei ardebat, Deo per ipsum faciente miracula, quem tantis ac talibus ditauerat et illustrauerat uirtutibus. Quibus igitur miraculis claruerit, cuiusque glorie in Christo fuerit, libellus de uita ipsius editus scire cupientibus plenius manifestat. Legimus namque in antiquis canonibus hunc beatissimum presulem interfuisse Matiscensi synodo, que habita est anno 24 regni domini Guntranni gloriosissimi regis, residentibus in eodem concilio uenerabilibus archiepiscopis, Prisco Lugdunensi, Euantio uiennensi, Pretextato Rotomagensi, Bertechranno Burdegalensi, Artemio Senonicensi, Sulpitio Bituricensi, Syagrio Augustodunensi, cum aliis quampluribus: in qua synodo, multa que utilitati  sancte matris Ecclesie conueniunt, utpote tantos ac tales decebat uiros pertractantes precipua queque uiginti capitulis perstrinxerunt. Similiter inuenimus interfuisse eumdem sanctum uirum alteri synodo, que apud eamdem urbem celebrata est ex euocatione eiusdem principis, ab iisdem uenerabilibus episcopis, ubi etiam honesta queque atque utilissima sancte Dei Ecclesie pertractantes, maxima uero in octodecim capitulis diuiserunt. Exstant quoque epistole Pelagii pape ad eumdem beatissimum pontificem, quarum unam nimia uetustate fuscatam, ab authenticis librorum nequaquam pleniter extrahere ualuimus, alteram uero huic operi inserendam dignum duximus.



Exemplar litterarum Pelagii pape urbis Rome ad Aunarium Antissiodorensem episcopum.


»Dilectissimo fratri Aunario Pelagius. Quantum Deo placitos sedis apostolice ueneratione uos redditis, tanto commodatior illi, cuius sedes est, fit uestra fiducia caritatis, nec aliter unam solamque Dei confitemur Ecclesiam, nisi omnes ad petram super quam fundata est fides catholica construamur: propter quod dilectionis tue desideriis successit effectus, et celer, et facilis, quia eorum sanctuaria queruntur, a quibus principibus sumpsit predicatio ueritatis exordium. Quod uero in uestris regionibus abundare indicatis Ecclesias nouas, gratulanter suscipimus, tamen si scienter expetere studium prophetice uocis amplecteris, querite faciem eius semper.  Quantum namque humanis intellectibus Incarnationis Domini nostri ueritas aperitur, tanto amplius et honoratur et colitur. Sicut autem uos cupitis Deo nostris orationibus commendari, uos etiam nostris necessitatibus et angustiis, quibus incessabiliter oneramur, intercessionis continuum ferte solatium orantes, et quibuscunque ualetis uiribus id agentes, quatenus sicut predicationi sedis apostolice consonatis, ita eius paci uestra impetratio congaudeat et quieti. Deus te incolumen custodiat, frater carissime. Datum pridie Kalend. Nouembrium, imper. dom. Mauritio Tiberio, imp. Augusto anno 3, indictione quinta.«

Ceterum idem beatissimus pontifex plurima constituit in Ecclesia Antissiodorensi, sicut in antiquis  canonibus reperitur, que ut precipuo obseruarentur uigore, consilio et auctoritate Christianissimi Guntranni regis summopere roborauit. Nam ad tutelam gregis sibi a Domino commissi, precepit, ut tam in ciuitate Antissiodorensi, quam per parochias ipsius pagi hec debeat institutio custodiri.


Prima die Kal. Ianuar. ciuitas cum clero et populo rogationes faciat.

    2 die, Epponiacus et uendosa.
    3 die, Gaugiacus et Nautriacus.
    4 die, Coreuicus cum clero et populo.
    5 die, Bacerna et Accolacus.
    6 die, Matriacus cum suis.
    7 die, Curcedomus cum suis.
    8 die, Drogia cum suis.
     9 die, uarciacus cum suis.
    10 die, Columbariacus cum suis.
    11 die, Campus Lametii cum suis.
    12 die, Bargiacus cum suis.
    13 die, Domiciacus cum suis.
    14 die, Soliacus cum suis.
    15 die, Massua cum suis.
    16 die, Condida cum Draptiaco.
    17 die, Eliniacus cum suis.
    18 die, Nouus uicus cum suis.
    19 die, Brioderus cum suis.
    20 die, Giemus cum suis.
    21 die, Blanoilus cum suis.
    22 die, Cassiniacus Nantiniacus cum cella Saluii et Mauri.
     23 die, Laoderus cum suis.
    24 die, uitriacus et Arcucius.
    25 die, Balgiacus cum suis.
    26 die, Interranis cum suis.
    27 die, Tauriacus cum suis.
    28 die, Liccadiacus cum suis.
    29 die, Puluerenus cum suis.
    30 die, Odona cum suis.


Item constituit ut per duodecim mensium capita ita eedem celebrentur litanie:

    Kalendis Ianuarii, basilica domini Germani;
    Kalendis Februarii, basilica domini Amatoris;
    Kalendis Martii, monasterium domini Mariani;
    Kalendis Aprilis, basilica sancti Petri apostoli;
     Kalendis Maii, basilica domini ualeriani et monasterium uulfini;
    Kalendis Iunii, basilica domini Martini;
    Kalendis Iulii, basilica domini Iuliani;
    Kalendis Augusti, monasterium Decimiacense ad sanctum Ciricum;
    Kalendis Septembris, monasterium Fontanetense;
    Kalendis Octobris monasterium Coacense ad Sanctos;
    Kalendis Nouembris, monasterium Saffiacense;
    Kalendis Decembris, monasterium Manuacense.


Ceteris uero diebus mensium ut supra; pari uero conditione instituit, ut omnibus Dominicis diebus ab uniuersis archipresbyteris uel abbatibus taliter uigilie in propriis locis fiant.

 Hoc est a die sancto Pasche usque ad Kalendas Octobris, a primo sero usque ad illucescentem diem, a Kalendis uero Octobris usque ad Natalem Domini a gallorum cantu; et a Natale Domini usque in Pascha a media nocte. Item constituit a quibus uigilie in basilica sancti Stephani in ciuitate cum abbatibus celebrentur.

Dominica nocte, basilica domini Germani ad monasterium Decimiacense.

Secunda feria, basilica domini Amatoris et monasterium Fontanense.

Tertia feria, monasterium quod dominus Germanus construxit, ubi sanctus Marianus requiescit, simulque Sessiacus.

Quarta feria, basilica sancti Petri et monasterium  Manuacense.

Quinta feria, basilica domini Martini et monasterium uulfini.

Sexta feria, basilica domini ualeriani et monasterium quod dicitur uarrenas.

Denique congregauit uenerabilem synodum in urbe Antissiodorensi, ubi plurima pertractans de salute populi sibi commissi, necessaria queque et ualde utilia in quadraginta et quatuor capitulis perstrinxit, hec sunt nomina eorum qui eadem capitula confirmantes subscripserunt, quia eadem capitula non duximus inserenda.

Aunarius, in Dei nomine episcopus, constitutionem hanc confirmaui et subscripsi. Winebaudus abba subscripsi. Desideratus abba. Frannulfus abba. Gregorius  abba. Amandus abba. Cesarius abba. Baudoueus abba. Tegridus abba, Audoueus presbyter. Ananias presbyter. Aliique quamplurimi, qui presentes adfuerunt, subscripserunt.

Qui etiam sanctus pontifex in cunctis utilitatibus quam fuerit studiosus, demonstrat exemplar epistole ad Stephanum Africanum presbyterum ab eo directa, ut uitam sancti Germani metrice, sanctique Amatoris nobili stylo describeret prosaice, hunc habens modum.

»Dilectissimo, atque amantissimo et interne mihi uinculo caritatis connexo fratri STEPHANO presbytero, Aunarius, gratia Dei episcopus, in Domino eternam salutem. Tue nobis doctrine multis iam experimentis comprobata prudentia compulit  nos quamdam tuis humeris imperiosam superponere sarcinulam, sed eam que tibi non sit oneris, sed honoris, nec que deorsum iniquo pondere premat, sed que potius celum usque sustollat. Cognitum tibi est, carissime frater, et que sit humanarum mentium diuersitas, et quemadmodum in studia contraria non solum inane uulgus, uerum etiam uniuersa scindatur nobilitas, et quidam quidem prosaico oblectantur stylo, quidam autem numeris se rhythmisue ac cantibus uersuum delectari fatentur; ergo ut omnium uotis occurrerem et nullus suo desiderio fraudaretur, placuit mihi ut uitas beatissimorum confessorum quasdam pede libero describerem, quasdam uero lege metrica impeditus digerere, ob  quam rem obsecro unitam mihi tue dilectionis amicitiam, ut beatissimi Germani episcopi uitam in uersuum qualitatem commutare non desistas; sancti uero Amatoris prosaica modulatione describas ut sectatores apostolice predicationis effecti, omnibus omnia efficiamur, et nulli quidquam debeamus, nisi ut inuicem diligamus; indiuiduam mihi caritatem uestram diuina custodiat pietas, uenerabilis frater.«



Rescriptum antefati presbyteri.

»Domino beatissimo et apostolicis infulis decorato, Patri spirituali AUNARIO episcopo Stephanus, omnium seruorum Christi famulus. Decursis litteris apostolatus uestri, quo sancti desiderii ardor summa alacritate pretendat luce clarius approbaui; est ergo  deuotionis uestre propositum uirorum opinatissimorum Germani et Amatoris, floride uite nobiles, actus describere, sed ad eos lepidissimi callis uestri dirigatur intentio, qui possunt uirtutum lumina equiparis afflatibus inspicere. uerum ego, cuius iners ingenium gemino rigore torpescit, et lingua balbutiens faucium inter rancidulos cursus, squalido sitis impedita rigore non loquitur, sed potius stridet, quomodo potero diuinitus inspirata uirorum sanctissimorum munera polito expedire sermone, qui nec priuata possum humano casu congesta negotia explicare; ridiculo, ni fallor, inexplicabili, ac ludibrio semet impendit, quisquis ultra uirium suarum possibilitatem onus assumit. Nonne ferarum sectatores, si minus captiosa industria formauerit, audax temeritas  pessundabit? Nunquam tiro uictorie monimenta parma que est picta gestauit, si eum docta ueterani exempli manus non instruxit. Nunquam etiam eris sibi concessum patulum iter ales tutius resecauit, cui preuia dux penniger mater non fuerit; iacebit profecto fluctuum elisione truncatus quisquis sue procacitatis fisus autoramento indocilem ratis dexteram ingerit clauo, sic unusquisque in diuersum imperitie hamo inscinditur, si doctorum fauoribus minime adiuuetur. Ergo, beatissime uir, queso ut illa mihi culmen apicis tui imponat, que facilc me posse perficere non dubitat, si tamen et in hoc opere quidquid illepide aut infacete rustica garrulitas digesserit, equanimiter feras, aggrediar, et faciam que paterna infert ac iubet auctoritas? uale in longum  tempus, domine papa.«

Is quoque uir angelicus beatus Aunarius, cum esset genere nobilissimo maxima dona prediorum suorum Deo omnipotenti obtulit, quibus et heredem sanctam fecit Ecclesiam. Dedit itaque basilice sancti Stephani agros uillasque, que ei paterno iure cesserant, hoc est Brioderum cum uenolio, et ceteris appendiciis suis Noluetum quoque et Gaionnum, simulque Oscellum cum appendiciis eorum, in pago denique Aurelianensi siue Blesensi, Meldunum, et Brigium cum appendiciis suis, Roccam quoque, e Manuisum et uillarem cum appendiciis eorum, atque uillam Boue cum appendiciis suis. Similiter dedit et basilice domini Germani  agrum quemdam nobilissimum in pago Wastanensi, qui Corbilias dicitur, cum omnibus appendiciis suis, ut in pago Aualensi Decimiacum cum uidiliaco et Calminiaco, ceterisque appendiciis eorum, necnon et in pago Senonico Baldiliacum cum appendiciis suis; sicque sanctus uir omnibus rite dispositis, plenus dierum, sanctitate quoque et miraculorum gloria clarissimus, die uII Kalend. Octobrium migrauit ad Christum, celo gaudente, terra plorante, sepultus est itaque iuxta predecessores suos in basilica sancti Germani, et cessauit episcopatus diebus 7.



CAP. XX.---De Desiderio.

Desiderius, natione Aquitanus ex matre Necteria, sedit annos 18, dies 25, uir nobilissimus atque mitissimus,  amator cleri atque totius sancte religionis. Fuit autem temporibus Clotarii gloriosi regis, sub Romanis pontificibus Gregorio, Sabiniano, Bonifacio, itemque Bonifacio, imperantibus Phoca atque Heraclio. Cuius secularis dignitas tanta exstitit, ut ei nemo suo tempore quamuis potentissimus ex equo se conferre potuerit. Fuit enim propinquus Brunechildi regine, et filiis eius tam Francorum quam Burgundorum regibus. Quorum munificentia principali ingentem prediorum amplitudinem consecutus est; huius genitrix, iam dicta Necteria, in monasterio sancti Amantii, quod est situm in pago Cadurcino, sepulta requiescit. Quod idem postea in matris memoriam, et uenerationem reliquiarum sanctorum predecessorum suorum Germani atque  Amatoris, quas ipse ibidem deportauerat, honestis donariis, et maxima fundorum dote perornauit, ut sequens lectio declarabit: nam et pallium pontificale a beato Gregorio expetiit, a quo talem pro hac petitione accepit epistolam.

»Gregorius Desiderio episcopo Antissiodorensi, fraternitatis uestre desiderium Ioannis regionarii relatione cognouimus, quod quidem libenter parati sumus implere, si diligenter fuerimus de his que retulit informati. Inquit autem a uestra sibi relatum dilectione quod ecclesie uestre quedam olim priuilegia ab apostolica sede concessa sint, atque usum pallii eius sacerdotes antiquitus habuisse; quod quia uobis magnopere poscitis reformari, in ecclesie nostre scrinio requiri fecimus, et inuenire nil potuimus:  sed quam quanto studiosius ita cupitis adipisci, tanto uos arbitramur sollicitos esse in inquirendis chartis ecclesie uestre monemus uigilantem curam impendere, et si qua exinde scripta inueniri potuerint, que nos ualeant informare, huc cure sit uestre transmittere. Nam qui noua non concedimus, uetera libentissime reparamus.«

Itaque sanctus episcopus adeo fundorum diues exstitit, ut nulla uel Mediane Burgundie, uel Aquitanice prouincie principalis ecclesia inueniatur, quam non rebus auxerit peropimis. Basilicam sane beati Stephani, cui sedit, miro decore ampliauit, ingenti testitudine a parte Orientis applicita, auroque ac musiuo splendidissime decorata, instar eius quam  Syagrius episcopus Augustoduni fecisse cognoscitur. Altare quoque antiquum eo transponens sub die XIII Kalend. Maiarum solemniter dedicauit; ubi et hec dona obtulit: missorium anacteum deauratum, pensantem libras L, habentem in se septem personas hominum cum tauro et litteris Grecis. Dedit et alium missorium, similiter anacteum grauellatum, pensantem libras XL et dimidium, qui habet in medio rotam cum Stephadio, et in gyro homines et feras. Item missorium tertium anacteum, pensantem libras XXXu; susum habet in se historiam salis cum arbore et serpentibus. Item missorium quartum anacteum, pensantem libras XXX; habet in se Aethiopem et alias imagines hominum. Item bacchonicam auratam, pensantem libras XII, uncias II; habet in se  piscatorem cum fuscina, et centaurum cum opere maritimo. Item bacchonicam aliam anacteam, circulatam et nigellatam, pensantem libras XIu et uncias IX. Item aliam bacchonicam similiter anacteam, pensantem libras XIII; habet in se lusores. Item aliam bacchonicam anacteam, pensantem libras X, et habet in se hominem cornutum et arborem, et duos homunciones, infantes in manibus tenentes; caucos anacteos 4, pensantes libras XI et uncias II; habent in se homunciones et feras: unus ex ipsis deauratus. Dedit scutellas anacteas, ex quibus una nigellata pensat lib. Iu; habet in se ursum caballum tenentem. Item aliam scutellam anacteam, pensantem lib. III; habet in se leonem taurum tenentem. Item aliam,  pensantem libras II et uncias IX; habet in se leonem capram tenentem. Item aliam scutellam similiter anacteam, pensantem lib. II; habet in se hircum cum cornibus. Item aliam pensantem lib. I et uncias uII; habet in se ceruum pascentem. Item aliam pensantem lib. I et uncias IX; habet in se leopardum tenentem capram. Dedit item salariolas 4 anacteas, que pensant lib. Iu; dedit et gabatas uI, que pensant lib. XuI. Item gabatam unam medianam anacteam, pensantem lib. III; et habet in fundo sigillos 4, et in gyro prunellas, cancellos decoratos cum capitellis pensantes lib. uI et semissem. Dedit et hicinarios 2 anacteos, pensantes lib. Iu et uncias III. Item hicinarios 3, anacteos, pensantes lib. u. Item dedit cochleares 9 pensantes lib. II et s. Item cochlearem unam, pensantem  lib. I et uncias X; habet in medio rotellam nigellatam, et in gyro listram. Dedit et anafum unum, pensantem lib. II; habet leonem et taurum deauratos. Item fuscinam unam prescriptam; habet caput leonis, pensat lib. III. Dedit et urceum anacteum, qui pensat lib. Iu et s. et agemanilis pensat libras III et s. Item cannas 2 pariles deauratas, pensantes lib. u, huic in gyro effigies et ferusculas dedit. Item missorium planum, pensantem lib. uIII et s.; habet in medio rotam, et in rota monogramma. Item alium missorium, pensantem lib. uIII; habet in medio crucem cum duobus hominibus. Item bacconicam anacteam, pensant lib. X; habet in se homanciones cum duabus ferusculis pennatis. Item aliam bacconicam anacteam, pensantem lib. uIII et  s.; habet in medio hominem caballicantem, et ad pedes suos uiperam. Item aliam bacconicam anacteam circulatam, pensant. lib. uII et s.; habet in se tres homines grandes, et in gyro homunciones et feras. Dedit item gabatas anacteas deauratas, pensant. lib. XuIII, habet in se homunciones cum pisciculis, gabatam mediatam, anacteam, deauratam, pens. lib. uIII; habet in medio homines et pisculos maritimos. Item gabatas liliatas 5, pariles pensantes lib. IX et s. Item gabatam medianam, anacteam, pens. lib. III; habet in medio caput hominis cum barba. Item gabatam medianam puram, pens. lib. 12 et unc. III; habet in medio gallum. Item gabatam, anacteam, colinellatam, pens. lib. III; habet in gyro homines et feras. Item scutellam anacteam, pensantem  lib. II; habet in medio homuncionem et campolum cum arbore. Item scutellam anacteam, pens. lib. II; habet in medio duos homunciones cum lanceis. Item scutellam paruam pens. lib. I; habet in medio rotelliunculam in gyro nigellatam. Item salariolam anacteam, pensantem lib. I; habet in medio hominem cum cane. Item concham anacteam, pensant. lib. IX; habet in medio hominem et mulierem, et ad pedes eorum crocodillum. Item salariolam paruam cruciculam habentem, pens. uncias IX. Item suppostorium anacteum, pensantem lib. I et s., cochleares 12, pens. lib. III et unc. II. Item coclheares 12, pens. lib. II et uncias IX. Item cochleares 12, pens. lib. III; habent caudas scriptas. Item ichinarios columellatos 3; pensat unusquisque lib. I.  Item ichinarium unum pens. lib. I et unc. I. Item cancellum pens. lib. I et unc. I. Item urceum anacteum, pens. lib. III; et habet ansam prunellatam, et in medio caput hominis. Agmanilia pens. lib. II et unc. X; habet in medio rotam liliatam, et in cauda caput hominis. Item recentarium deauratum, pens. lib. II et s.; habet deforis cauaturas. Item alium recentarium, pens. lib. I et unc. IX; habet in medio listellam et feras. Item schinonem, pens. lib. I; habet caudam nigellatam. Item colatorium, pens. unc. II. Sunt in in summa lib. CCCCXX, unc. uII.

Item quoque sanctus episcopus qualiter suorum heredem bonorum Christum, et ecclesiam sibi a Deo commissam instituerit, sequens pandit auctoritas;  dedit namque basilice sancti Stephani agrum Magniacum situm in pago Antissiodorensi, quem cum domina Brunechilde commutauit, cum domibus et adiacentiis uel omnibus instructis ad se pertinentibus. Agrum quoque Matriacum in honore sancti Memmii construxit cum agello uel cum ceteris appendiciis suis, cum mancipiis, uineis, siluis, pascuis et cum omni iure et termino suo, greges quoque boum, equorum, ouium, armentorum et parcorum eidem basilice solemniter delegauit. Similiter agrum Ganniacum situm in pago Tornodorense cum edificiis, mancipiis et uniuersis appendiciis suis. Domum etiam uel areas infra muros ciuitatis Cabillonensis sitas, quas cum Wadelino episcopo commutauit, similiter cum uineis que sunt site in montanis in  eodem pago in agro Miliacensi cum uinitoribus et reliquis mancipiis, siluis, terris et uniuersis appendiciis eorum. Dedit et agrum Puniacum situm in pago Aualense, iuxta castrum Censurium, quem cum illustri uiro Macone commutauit, cum omnibus edificiis, mancipiis, uineis, siluis et ceteris appendiciis suis; agrum quoque Genusiacum uel Talnisiacum cum nucleatorio sitos in territorio Senonico, cum edificiis, mancipiis, terris, siluis ac uniuersis appendiciis eorum. Domos quoque uel areas infra muros ipsius ciuitatis Senonum sitas, simulque oleas in suburbano positas. Similiter dedit in pago Sanctonico, uillam Siuiriacum quam cum domina Brunechilde regina commutauit, cum edificiis, mancipiis et omnibus appendiciis suis; uillam quoque Flaccianam  sitam in pago Foroiuliensi, quam ei dominus Theodericus rex concessit, et suo precepto confirmauit, cum edificiis, mancipiis, oliuetis ac uniuersis rebus ad se iure pertinentibus. Item in territorio Sanctonico agros nobilissimos, quos cum uiro apostolico Mammone Ecclesie Cadurcine episcopo uel clero ipsius ecclesie commutauit, hoc est Melredante et Lopiacum, Noiogalum et uriliacum cum uniuerso apparatu et appendiciis eorum. Item in pago Aualense agellum qui appellatur Piciacus cum uniuersis ad se iure pertinentibus. Similiter in pago Augustodunensi uillam Dementiriacensem, cum colonica, tilio et ceteris appendiciis suis, dedit etiam iam dicte matri ecclesie agrum Palliacum situm in pago Aualensi cum uniuerso apparatu et appendiciis  suis. In pago quoque Senonico Patriciacum quem cum domino Aetio episcopo commutauit, similiter cum edificiis, mancipiis et ceteris appendiciis suis. uillam quoque super fluuium Chore positam, Campaniam nomine, et colonicas ad se pertinentes, Riuiacum et Crarium, simulque Nouamuillam sitam tam in pago Aualense quam in Antissiodorense, cum edificiis, mancipiis terris et uniuersis appendiciis eorum.

Huius presulatus tempore prescripta Brunechildis regina per manus ipsius pontificis obtulit Deo et sancto Stephano calicem mire pulchritudinis ex lapide onychino, auro purissimo decoratum. Preterea basilice domini Germani, ubi corpus suum  sepeliri decreuerat, hec dona obtulit, missorium argenteum, qui Thorsomodi nomen scriptum habet. Pensat lib. XXXuII; habet in se historiam Aenee cum libris Grecis. Item alium missorium planum, pens. lib. XXX. Item bacconicam anacteam pensant. lib. Xu. Habet in medio leonem cum urso et in circuitu homunciones et feras. Item aliam bacconicam pens. lib. IX et s.; habet hominem et mulierem, et ad pedes eorum ferusculas. Item scutellam anacteam pens. lib. u, et unc. uI; habet in se hominem caballicantem, serpentem in manu tenentem. Item scutellam anacteam, pens. lib. III; habet in medio rotelliunculam nigellatam cum fera. Dedit et gabatas 2, ab intus liliatas pariles, pens. lib. uIII et unc. II. Urceum anacteum pens. lib. Iu; habet ansam  nigellatam et in medio caput leonis; agmanilia pens. lib. III et unc. IX; habet in medio Neptunum cum tridente.

In die uero sepulture sue precepit idem precipuus pontifex cum corpore suo deferri basilice domini Germani centum solidos auri purissimi ad suam sepulturam exornandam. Sunt in summa lib. CXIX et unc. u. Ceterum idem sanctus contulit eidem basilice domini Germani predia sui iuris, hoc est Bringam in pago Senonico cum edificiis, mancipiis, uineis, terris, ac omnibus appendiciis suis. Item Roboretum in eodem pago cum appendiciis suis. Agrum Sessiacum situm in territorio Antissiodorensi, quem ipso suggerente, domina Ingundis regina basilice domini Germani delegauit, atque suo  precepto habendum confirmauit. Ipse sanctus episcopus usufructuarium uite sue tempore, eadem regina iubente, possedit, et post obitum suum ut absque ullius consignatione uel iudicio iam dicta basilica domini Germani reciperet, precepit: Item agellum Feriolas situm in pago Antissiodorensi super fluuiolum Lupe cum edificiis, pratis, siluis cum grege armenti, et grege porcorum, eidem basilice ad xenodochium pauperum delegauit. Item dedit in pago Sanctonico uillas Saturiacum et Ursionem cum edificiis, mancipiis, siluis ac uniuerso apparatu eorum, necnon et areas cum domibus suprapositis tam in Metulla quam in urbe Senonica, quas de uigiligunde matrona dato pretio comparauit. Dedit item per manus Palladii tunc presbyteri et basilice domini  Germani abbatis, postmodum uero sui in episcopatu successoris eidem basilice Orgiacum et Marciacum, cum omni integritate ad se pertinente, simulque Nantillam et Pociacum cum omnibus edificiis, mancipiis, uineis, plantis nouis et uniuersis appendiciis eorum. Nam et dominus Clotharius rex simulque eius nobilissima coniux domina Ingundis regina per manus eiusdem domini Desiderii episcopi, eamdem basilicam magnis et optimis ornauerunt donariis; fredam uero, que sacratissimo corpori est superposita, rex auro argentoque mirifice decorauit, regina nichilominus calice simulque patena ex auro purissimo gemmis pretiosissimis exornato deuotissime honorauit.

 Ceterum basilice domini Amatoris dedit uillam nominis Talonensem sitam in pago Antissiodorense, cum edificiis, mancipiis, terris, cum pecoribus et gregibus equarum et porcorum, et omnibus appendiciis suis. Basilice sanctorum apostolorum Petri et Pauli, que est in suburbano ciuitatis Antissiodorensis, agellum, qui nuncupatur Brittoilus, situm in pago Antissiodorensi, cum edificiis, mancipiis, siluis, terris, cum gregibus porcorum et equarum et omnibus appendiciis suis. Monasterio, quod dominus Germanus pontifex super ripam fluminis Ichaune construxit, ubi bone recordationis dominus Marianus confessor corpore requiescit, uillarem qui appellatur Capelinarius, situm in pago Antissiodorense, ad integrum cum pecoribus et  gregibus porcorum basilice domini Iuliani martyris, ubi Niginaldus Alba preerat; uillam in pago Watinense, que appellatur Mansiones Teudbaldi, sui uillaris Auroli, cum edificiis, mancipiis, pratis, cum pecoribus et gregibus porcorum et ceteris appendiciis suis. Monasterio Puellarum, quod in honore domini Martini ultra fluuium Ichaune est constructum, agellum, qui appellatur Necariola, quem de Eperia sanctimoniali femina dato pretio comparauit, cum edificiis, mancipiis, terris, pratis, siluis et ceteris appendiciis suis. De basilica quoque sanctorum martyrum Geruasii et Protasii, ita in testamento suo posuit: Basilice dominorum sanctorum martyrum Nazarii, Geruasii, Protasii et Celsi pueri, quam Marinus diaconus noster pro nostro solatio  edificare uidetur, ubi etiam et reliquias eorumdem martyrum condidimus, agellum, cuius uocabulum est Briennico, iuxta agrum Nanturiacensem, quem nos cum bone recordationis domino Euodio quondam episcopo commutauimus; simulque Accolatum supra fluuium Chore positum, sicut a nobis presenti tempore possidentur, ad iam dictam basilicam pro anime nostre remedio decreuimus esse donatos ad ipsam basilicam, uel ibidem deseruientibus perpetualiter possidendos. Nam his suprascriptis monasteriis unicuique basilice sancte Columbe et sancti Leonis, que sunt constructe iuxta Senonicam urbem, agellum, qui uocatur uiscla, situm in eodem pago, cum edificiis, terris, siluis et uniuersis appendiciis suis, ea ratione ut rectores harum basilicarum  eamdem uillam equa sorte inter se diuiderent. Basilice quoque domini Ursicini Bicicrinsensis, beati Germani quondam discipuli, agellum de uilla materni boni, situm in territorio Antissiodorensi, cum edificiis et mancipiis ac terris ad integrum. Item dedit basilice sancti Amantii que est exstructa in pago Cadurcino ad stipendium monachorum ibidem Deo deseruientium, ubi et genitrix ipsius, sicut iam supra meminimus, corpore requiescit, uillas uel predia, quorum hec sunt uocabula Marciriacum et alterum Marciriacum cum appendiciis eorum, Lintiniacum, Conclusam, Ultraridam, Siniriacum, Augiriacum, Teponniacum, uetrarias, Quintiacum, et Cremonem, que sunt site in pago Cadurcino, cum edificiis, mancipiis et  omnibus appendiciis eorum. Item uillam Crispiniacum sitam in eodem pago ea ratione distribuit, ut duas partes basilica sancti Amantii acciperet, tertiam uero basilica que ad sanctos Brittones dicitur, ubi episcopi corpore requiescunt, uindicaret. Item agrum, qui appellatur Cassinatus, in eodem Cadurcino territorio consistentem, cum omnibus appendiciis suis. Item portionem de atro Macrinio et Reclinis, situm in territorio Albiensi, cum edificiis, uineis, mancipiis et ceteris appendiciis suis. Item in pago Rotonensi uallem Catemariam, uersellas, Grossumniagum, Siacum et Atratum cum edificiis, mancipiis et omnibus appendiciis eorum. Item uitaliacum situm in pago Cadurcino cum omni integritate.  Preterea dedit et basilice sancti Saturnini martyris, que est sita in suburbano Tolosane ciuitatis uillam, que uocatur Siluiniacus, sitam in eodem pago cum omni integritate et appendiciis suis. Similiter et agrum Melgiacum situm in eodem territorio, cum edificiis, mancipiis, terris et ceteris appendiciis suis. Dedit item seniori ecclesie Cadurcine uillam quam Betto tenuit, et ipse ex regum munificentia accepit, sitam in territorio Burdigalensi cum edificiis, mancipiis et uniuersis appendiciis suis. Multa quidem et alia possedit, sicut testamenti ipsius pagina manifestat, que tam nepotibus, quam ceteris suis propinquis largitus est, sed et mancipia non minus duo millia permisit esse ingenua, quibus et ea que ad presens possidere uidebantur,  ad proprium habere permisit. Qui uere felix, feliciter uite peracto tempore, plenus uirtutibus migrauit ad Christum sub die uI Kalend. Nouemb., et sepultus est iuxta S. Aunarium in basilica beati Germani.



CAP. XXI.---De Palladio.

Palladius sedit annos 26, menses 3; fuit enim temporibus Dagoberti regis, presulantibus apud urbem Romam Deusdedit, Bonifacio, Honorio, Seuerino, Ioanne atque Theodoro. Hic fuit uir strenuus, atque temporibus domini Desiderii predecessoris sui, abbas monasterii sancti Germani. Post cuius excessum, eo quod esset uir sapiens, largus atque misericors, ab omni populo in episcopatum eligitur; accepto uero sacerdotio totum se ecclesiasticis  tradidit disciplinis, nam basilicam sancti Stephani plurimis et maximis ditauit donariis; fecit enim duas cruces ex auro purissimo, quas et obtulit; sed et plurima uasa anactea, argentea, que ad nostram usque etatem in thesauris eiusdem ecclesie seruata permanserunt, hec nos ipsius nomine uidimus insignita; fecit et monasterium sancti Iuliani martyris, ubi edificauit basilicam alteram, quam in honore sancte Dei genitricis Marie dedicauit, quod monasterium uirginum esse constituit, quod ante ipsum infra muros ciuitatis paruo ambitu constructum, uirorum fuisse certissimum est. Nam et id monasterium maximis edificiis extulit, ac muro undique circumcinxit, et quia omnes ecclesie Antissiodorenses sue deditioni erant subiecte, tam ex  sancti Stephani quam ex sancti Germani uillis copiose ditauit. Fecit et basilicam prope muros ciuitatis in honore sancti Eusebii uercellensis pontificis et martyris, cuius testudinem a parte orientali ex musiuo simul et auro compsit ac dedicauit, uariisque muneribus ampliauit; quod etiam monachorum esse constituit ac muro undique circumcinxit. Fecit et basilicam sancti Germani in pago Antissiodorensi, in loco qui dicitur uercisus, quam et nobili testudine ex musiuo et auro decorauit. Hic etiam constituit ut per singulos annos festiuitate sancti Germani, que celebratur die Kalend. Octobrium, expleta missarum celebritate, ob amorem et reuerentiam tanti presulis a manu episcopi centum solidos  accipiant canonici basilice sancti Stephani, quatenus alacrioribus animis delectet eos per succidiua tempora eiusdem festiuitatis celebrare gaudia. Obiit autem Iu Idus Aprilis, et sepultus est in basilica S. Eusebii, quam ipse, ut prediximus, suo opere construxerat, et cessauit episcopatus dies 10.



CAP. XXII.---De uigilio.

uigilius sedit annos 25, menses quinque. Fuit enim temporibus Martini pape et Eugenii atque uitaliani, regnante apud Francos siue Burgundiones Clothario Iuniore. Nam et genere nobilis exstitit, et sanctitate preclarus. Inter cetera namque uirtutum insignia etiam monasterium in suburbio ciuitatis Antissiodorensis exstruxit, quod pluribus ditatum muneribus, ut testamenti ipsius series demonstrat, in  honore sancte Dei genitricis Marie dedicauit; quod etiam muro circumcingens monachorum esse constituit, simulque xenodochium pauperum ibidem esse precepit. Fertur enim de eodem sancto uiro ueridica relatione quod, iubente Waratone principe palatii, qui Ebroino in eodem principatu successerat, in Cotia Silua martyrium sit perpessus. Imitatus uidelicet est eumdem antecessorem suum Ebroinum, qui olim sanctum Leodegarium Augustodunensem episcopum gladio animaduerti preceperat. Martyrizatus est autem sanctus uigilius sub die u Iduum Martiarum. Cum autem sacrum corpus eius ad propriam ueheretur urbem, contigit eius transitum per urbem fuisse Senonicam, cumque pertransiret quamdam domum, qua rei uincti catenis tenebantur, subito  omnia uincula dirupta sunt, sicque miserorum turba ergastuli illius noctes euadens, sacri cepit corporis exsequiis deseruire; exstant hodieque in testimonium tanti miraculi eadem catene sacro eius inherentes sepulcro. Sepultus est autem in basilica sancte Dei genitricis Marie, quam ipse construxerat, fuitque ciuitas sine episcopo dies 5.



CAP. XXIII.---De Scopilione.

Scopilio sedit annos 8; fuit enim temporibus Adeodati, Doni, Agathonis Romanorum pontificum sub Theoderico rege, de quo nichil aliud dignum scripture reperimus, nisi quod quedam uascula argentea in thesauris ecclesie, cui prefuit, conspeximus eius nomine insignita. Sepultus est autem in basilica sancti Eusebii martyris.



CAP. XXIu.---De Tetrico.


Treticus, seu Tetricus, sedit annos 15, menses 3. Hic fuit temporibus Rom. presulum Leonis, Benedicti, Ioannis, Cononis, Sergii, sub Childeberto Iuniore Francorum rege, qui appellatus est iustus, uir mitissimus et omni bonitate ornatus; nam et ante episcopatum exstitit abbas monasterii sancti Germani, in quo officio positus talem tantumque se exhibuit, ut merito ab omnibus summo frequentaretur studio; erat enim largus, pius, castus, atque misericors. Deo igitur fauente, omnis populus a minimo usque ad maximum, diuina inspiratione permoti, cum in pontificum ordinem elegerunt, sicque a basilica sancti Germani extractus, Deo dignus pontifex est electus et  ordinatus sacerdos. Cepit enim mox accepto sacerdotio, predicationibus insistere, Ecclesiam sibique a Deo commissam spiritaliter erudire. Hic beatus uir, primo anno ordinationis sue habito concilio, constituit qualiter abbates, uel archipresbyteri in ecclesia sancti Stephani diuinum persoluerunt officium. Taliter uero ordinauit, ut deseruiret.

    Kalend. Ianuarii,1 hebdomada, basilica sancti Germani.
    2 hebdomada, basilica sancti Amatoris.
    3 hebdomada, basilica sancti Petri.
    4 hebdomada, basilica monasterii sancti Iuliani.
    Kalend. Februar.,1. hebdomada, basilica sancti Mariani.
    2 hebdomada, basilica sancti Eusebii.
     3 hebdomada, basilica sancti Martini.
    4 hebdomada, basilica sancte Marie.
    Kalend. Martii, prima hebdomada, basilica S. Nazarii.
    2 hebdomada, monasterium Longoretense.
    3 hebdomada, monasterium Sessiacense.
    4 hebdomada, Scolius uicus.
    Kalend. Aprilis, prima hebdomada, Bacerne uicus.
    2 hebdomada, uendosa et Gaugiacus.
    3 hebdomada, Nauteriacus et Licaiacus.
    4 hebdomada, Tauriacus.
    Kalendis Maii, prima hebdomada, Chore uicus.
    2 hebdomada, Corcedomus et oratorium sancti Memmii.
     3 hebdomada, Troia et Cornacus et Auciacus.
    4 hebdomada, uarciacus.
    Kalend. Iunii, prima hebdomada, Bargiacus et Nantoniacus.
    2 hebdomada, Massua.
    3 hebdomada, Condida.
    4 hebdomada, Dactriacus et Soliacus.
    Kalend. Iulii, prima hebdomada, Nouus uicus.
    2 hebdomada, Brioderus.
    3 hebdomada, Giemus et Laoderus.
    4 hebdomada, Blanoilus.
    Kalend. Augusti, prima hebdomada, clerici Dominici.
    2 hebdomada, Eliniacus.
    3 hebdomada, Baugiacus.
     4 hebdomada, Tauriacus.
    Kalend. Octobris, prima hebdomada, clerici Dominici.
    2 hebdomada, basilica sancti Germani.
    3 hebdomada, basilica sancti Amatoris.
    4 hebdomada, basilica sancti Petri.
    Kalendis Nouemb., prima hebdomada, Domiciacus.
    2 hebdomada, monasterium sancti Iuliani.
    3 hebdomada, basilica S. Mauiani.
    4 hebdomada, basilica sancti Eusebii.
    Kalend. Decembris, prima hebdomada, basilica sancte Marie.
    2 hebdomada, basilica sancti Martini.
     3 hebdomada, basilica sanctorum Geruasii et Protasii.
    4 hebdomada, monasterium Longoreti et Sesciaci.


Hac itaque constitutione roborata, constituit ut abbates, presbyteri cum clero, ad suprascriptum officium peragendum conuenientes, ex Dominico cellario ab economo ecclesie stipendium sufficiens accipiant; si uero tardi occurrerint, aut negligenter apparuerint, 40 dies a uino abstineant. uicedominus autem, aut cellarius, si quod iure ministrare debent in aliquo subtraxerint, retrusi in monasterium per annum dimidium pane et aqua contenti debitam penitentiam persoluant. Is itaque beatus episcopus uillam, que ei ex successione parentum aduenerat, Maximiacum nomine, sitam in pago Senonico, cum  edificiis, mancipiis, uineis, siluis, et uniuersis appendiciis suis, basilice sancti Stephani, cui Deo auctore prefuit, habendam delegauit. De cetero, consummato feliciter uite sue cursu, a quodam, instigante diabolo, ut fertur, archidiacono suo, nomine Regenfredo, dum scamno sopore resolutus quiesceret, gladio uerberatus martyrio uitam finiuit Xu Kalend. Aprilis, et sepultus est cum summa deuotione fidelium in basilica sancti Eusebii martyris. Nam de eodem Ragenfredo, antiqua relatione uulgatur quod mox ut a domo, in qua suum interfecerat pontificem, est egressus, subito turbine raptus nusquam comparuit. Fuit autem ciuitas sine episcopo annis 3. Nam de scamno, super quod interfectus est, plures ex dolore dentium, ob meritum sancti uiri, obtinuere remedium,  Sed et in eodem loco ob memoriam et reuerentiam martyris, a successoribus ipsius, eius est nomine constructum oratorium, quod hactenus fidelium deuotione ueneratur et colitur. Exstant hodieque tabule eiusdem scamni, eius martyrium designantes.



CAP. XXu.---De Flocoaldo.

Flocoaldus sedit annos 5, menses quatuor, dies 10. Obiit XuIII Kalend. Aprilis, et sepultus est in basilica sancti Eusebii. Fuit autem ciuitas sine episcopo dies 7.



CAP. XXuI.---De Sauarico.

Sauaricus sedit annos 5, menses 4. Hic, ut fama confirmat, eo quod esset genere nobilissimus, cepit a status sui ordine paululum declinare, et secularibus  curis, plus quam oportet pontificem, inhiantem insistere, in tantum ut tam pagum Aurelianensem quam Niuernensem, Tornodorensem quoque atque Aualensem, necnon et Tricassinum militari manu inuaderet suisque ditionibus subiungeret. Nam eo tempore Franci inter se dissidentes, cum plurima ciuilia bella commouerent, in silua Cotia in inuicem irruentes, maxima cede sese mactauerunt; tunc idem episcopus postponens pontificalem dignitatem, undecunque collecta plurima multitudine, cum Lugdunum pergeret, ut eam sibi ferro subiugaret, diuino fulmine perculsus, cita morte interiit, sicque ad propriam ciuitatem reportatus, atque in basilica sancti Germani iuxta predecessores suos est sepultus.  Fuit enim temporibus Dagoberti iunioris regis atque Danielis , Pipino cum Plectrude maiore domus principante regente.



CAP. XXuII.---De Hainmaro.

Hainmarus uocatus episcopus tenuit principatum annos 15. Fuit enim uir strenuus atque nobilitate generis non mediocriter decoratus, simul quoque fundorum dignitate ditissimus. Nam in tantum eius potestas seculariter excreuit, ut usque ad ducatum pene totius Burgundie perueniret. Contigit autem eo tempore Pipinum, filium prioris Caroli, Aquitaniam ex euocatione Eudonis, Aquitanorum ducis, aduersus Aimonem, Cesarauguste regem perrexisse, qui Lampagiam ipsius Eudonis filiam in coniugium sumpserat,  et federa coniugii ruperat. Conuenientes autem in locum, qui Iberra dicitur, dum inter se pugnare cepissent, hic Hainmarus cum suis in Saracenorum multitudinem irruens, maxima eos cede prostrauit, deuicit, atque simul cum rege suo, Christo propitiante, uictor exstitit. Sicque Pipinus cum triumpho Francie partes repetiit, sed non multum post predictus Eudo pactum, quod pepigerat cum Pipino, fallaci mutatione deseruit. Unde factum est ut isdem Hainmarus, precipiente iam dicto Pipino, iterum Aquitanie partes collecta suorum multitudine repeteret, atque Eudonem ad bellum prouocaret, quibus in unum congressis, tanta subito cede Aquitani corruerunt, ut uix ipse dux eorum Eudo per fugam dilapsus euaderet. Sed quorumdam  insidiante inuidia, que prosperis rebus semper adesse solet, suggestum est regi, quod ipse Eudo non aliter nisi ex consensu Hainmari euasisset. Qua de clausa, euocatione ab eodem rege apud Bastoneam uillam, que est sita in saltu Arduenne, custodie carcerali est mancipatus. Interiectis itaque paucis diebus, cuiusdam nepotis sui ingenio extractus, arrepto equo fugam iniit, cuius post tergum cum summa uelocitate aduersarii insequentes in loco, qui Lufaus dicitur in pago Tullensi, eum consecuti sunt. Qui uidens se eorum insidias euadere non posse, totum se ad diuinum contulit auxilium; nam, dum extensis brachiis in modum crucis oculis ad celum eleuatis, supernam gratiam exoraret, lanceis persequentium confossus, simul cum predicto  nepote suo occubuit. Ibique dicitur fuisse sepultus. Seruatur hactenus Antissiodori in altare matris ecclesie crux aurea ligni Dominici, ostentans in se signa martyrii eius. Sed et quasdam res proprietatis sue ecclesiis Dei fideliter distribuit, consilium et ordinationem nactus domini Theodranni, iam tunc ex sua uoluntate ordinati pontificis. Dedit itaque basilice sancti Stephani, ad stipendium clericorum ibidem Deo deseruientium, uillam, que dicitur Matriacus, sitam in pago Senonico, cum edificiis, mancipiis, uineis, siluis, et uniuersis appendiciis suis. Item in pago Antissiodorensi ad xenodochium predicte matris ecclesie uillam, que dicitur Miliacus, et alteram que uocatur uiriliacus, cum uniuersis  appendiciis eorum. Ceterum basilice sancti Germani ad stipendium monachorum uillam Abundiacum nomine sitam in pago Antissiodorensi cum edificiis, mancipiis, siluis et omnibus appendiciis suis. Item in pago uastinensi uillam, que dicitur pons Maxentii, similiter cum appendiciis suis. Dedit idem ad xenodochium eiusdem basilice domini Germani uillas sitas in pago Antissiodorensi, hoc est Nigrontum cum appendiciis suis. Linerolas quoque similiter cum appendiciis suis, simulque Lagunas. Nam Boniacus atque uitriacus, tempore interfectionis sue in fiscum cesserunt Dominicum.



CAP. XXuIII.---De Theodranno.

Theodrannus adhuc superstite Hainmaro ex eius consensu est ordinatus episcopus. Obiit autem III  Non. Decemb., et sepultus est in basilica S. Eusebii.



CAP. XXIX.---De Quintiliano.

Quintilianus episcopus fuit nobilis genere, cuius pater Quintilianus monasterium Miteretense construxit, ac rebus propriis ditauit, xenodochiumque Brittonum Romam pergentium ibidem esse constituit. Hic beatus episcopus ante episcopatum abbas fuit monasterii sancti Germani; sed, ob uite meritum ac generis nobilitatem, a monasterio populi electione uocatus, pastor est Ecclesie subrogatus; sepultus est itaque iuxta predecessores suos in basilica S. Germani.



CAP. XXX.---De Cilliano.

Cillianus episcopus sedit annos sex, menses duos; obiit autem pridie Nonas Augustas, et sepultus est  in basilica sancti Germani.



CAP. XXXI.---De Clemente.

Clemens episcopus sedit annos 5, mensem 1, dies 10. Hic cecitatem corpoream passus iuxta basilicam apostolorum Petri et Pauli diuersorium habuit. Obiit XIII Kalend. Aprilis, et sepultus est in basilica sancti Amatoris.



CAP. XXXII.---De Aidulfo.

Aidulfus, ex cantore episcopus, sedit annos 15; fuit temporibus Caroli maioris, et perdurauit usque ad Pipinum, in diuinis officiis strenuus et episcopali largitate famosus; eius tempore, res ecclesiastice ab episcoporum potestate per eumdem principem abstracte in dominatum secularium cesserunt, siquidem centum tantummodo mansis episcopo  derelictis, quidquid uillarum superfuit, in sex principes Baioarios distributum est; abbatie uero singulis abbatibus dilargite, quam ecclesie humiliationem idem religiosus pontifex pene exitialiter doluit, adeo ut paralysis morbo correptus, uniuersis sui corporis officiis priuaretur. Eodem itaque diuersorio cum Clemente predicto adhuc superstite clausus stipe ecclesiastica usque ad diem sui obitus alebatur, Maurino ex uoluntate eiusdem pontificis subministrante publicas functiones, hic contulit basilice sancti Stephani res proprietatis sue in pago Tornodorensi in uilla, que Montiniacus dicitur, ea ratione ut stipendiis pauperum perpetuo deseruirent; obiit autem Idibus Nou. et sepultus est in basilica S. Germani.



CAP. XXXIII.---De Maurino.


Maurinus episcopus sedit annos 28, fuit circa exordium regni Caroli Magni, uir strenuus et facunda urbanitate eloquentissimus, atque sanctitatis titulis admodum decoratus. Fertur namque prophetico spiritu nonnulla predixisse, que mox rei probauit euentus, et quanquam potestate seculari impar, multis tamen etiam potentissimis dignitate se parem exhibuit; de hoc certissime constat, quod ingenio et prudentia singulari res, ut dudum prediximus, ecclesie sue substractas, annuente Magno Carolo, tunc rege, postea imperatore, recuperauerit. Acceptum namque aurum, ut fertur, in eadem ciuitate in turre Brunechildis inuentum, atque, ut dicitur, libratim distributum orarii, quo utebatur,  nodis hinc inde cercuit, atque collo suspensum, ante prenominati regis presentiam nouo ordine detulit, pariterque commisse sibi ecclesie paupertatem ac sue tenorem petitionis regiis auribus intimauit, id se precogitasse asserens, ut singulos palatii principes singulis auri libris in sui adiutorium conciliaret, sed postea mutasse sententiam, atque ut ipse solus cuncta acciperet, rectius iudicasse.

Annuit benignitas principis, et ut, decedentibus singulis qui tunc res ecclesiasticas obtinebant, paulatim cuncta reciperet precepto regio edixit. Sicque annuente Deo res prospere cessit, ut fere intra biennium nullus pene eorum restiterit, quibus predia ecclesiastica contra licitum deseruiebant: ea  tempestate abbatia sanctorum martyrum Geruasii et Protasii, necnon et sancti Martini, sancti quoque Eusebii in usus S. Stephani redierunt. Maxima quoque uillarum pars, que fuerant eatenus abdicate. Hoc presule, primus comes pagi Antissiodorensis, Ermenoldus nomine, in suo ipsius predio monasterium in Saluatoris honore construxit, quod idem episcopus solemniter dedicauit, atque ex rebus sancti Stephani uillam, cui Cocciacus nomen est, in augmentum dedit, nichilominus prefatus comes obtentu episcopi idem monasterium sancto Stephano postea delegauit. Super altare quoque matris ecclesie, hic ipse pontifex pallium, pretiosissimum auro et margaritis obtulit decentissime exornatum. Crucem etiam ex auro purissimo et gemmis pretiosis  composuit, nomine inscribens suo. Sed, et imitator existens bone memorie predecessoris sui, contulit res proprietatis sue sancto Stephano, ut pauperum indigentiis subministrarent. Sunt autem eedem reposite in pago Tornodorensi in uilla, que dicitur Fontanetus; nichilominus et stipendiis canonicorum agellum proprietatis sue contulit, cuius uocabulum est uillare, non longe a uarciaco, quod ipse a quadam matrona obtinuerat, nomine Rocla. Decessit uIII Idus Augusti, atque in ecclesia sancti Geruasii tumulatus est, quam et ipse quoque renouauerat.



CAP. XXXIu.---De Aarone.

Aaron episcopus sedit annos 13. De hoc constat quod proficiscente Romam Carolo Magno sub Leone  papa ad decus imperii roborandum, cum ipso pariter profectus est, atque in ipsa expeditione abbatiam sancti Mariani a prefato imperatore obtinuit. Hic idem pontifex ciborium super altare sancti Stephani auro argentoque mirifice composuit. Obiit Idibus Februarii, et sepultus est in basilica sancti Geruasii.



CAP. XXXu.---De Angelelmo.

Angelelmus episcopus, natione Baioarius, ex patre Obtelmo et matre Hogarde, sedit annos 17. Hic, cum esset uir summe simplicitatis et caritatis, presbyter ordinatus, et basilice sanctorum Geruasii et Protasii abbas prestitutus est. Sane decedente Aaron pontifice, Ieremias Senonensis archiepiscopus, iussu Caroli imperatoris Antissiodorum ueniens, in  ecclesia S. Germani cleri et populi collegit cetum; ibi generali consensu accedente, hic idem Angelelmus ab omnibus electus est episcopus et ordinatus. Suscepto igitur pontificali ministerio totum se in diuinum transfudit seruitium, in orationibus assiduus, in lacrymis frequens, in eleemosynis precipuus, ac pene suo tempore singularis; fertur enim interdum amore largitatis egritudinem simulasse, ut absque ullius contradictione, que habere poterat, in usus pauperum erogaret. Ecclesiam sancti Stephani non simplici largitate ditauit, altare senioris ecclesie, tabulis argenteis ubique compegit, altare quoque sancte Marie nichilominus tabula argentea decorauit. Sancti quoque Baptiste Ioannis altare simili ornamento decorauit, ante altare S. Stephani tres coronas  argenteas precipui ponderis preparauit; in circuitu altaris decem candelabra maxima et argentea constituit, calicem argenteum optimum cum patena condonauit, ac suo nomine presignauit. Sed et crucem permaximam inibi collocauit, quam auro argentoque uultu Saluatoris decentissime decorauit, altare argentea tabula ornatum ante eam statuens. Eamdem ecclesiam signis quatuor maximis et sonoris decorauit, fecit et capsam precipui operis auro argentoque elegantissime comptam, ubi capsam beatissimi Amatoris, cum multis sanctorum pignoribus condidit. Tapetia etiam optima ad sedilia basilice exornande plurima contulit.

Huius tempore Ludouicus imperator, facto genenerali conuentu, canonicis regularem uitam imposuit,  atque ob tutelam religionis claustri custodiam instituit, ac diuersas competentesque officinas eorum usibus ordinauit, qua auctoritate idem pontifex delectatus uillam, cui Puluerenus nomen est, fratrum canonicorum scilicet stipendiis deputauit. Et, quia quedam beneficiata erant que protinus auferri non poterant, decretum est, ut illis decedentibus, continuo canonici in suos usus reflecterent. Res etiam, que ex iure proprio ei cesserant, tam in Biliaco, quam in Amau, eorumdem usibus delegauit. Qui etiam uasa argentea plurima et precipua in thesauris eiusdem ecclesie collocauit, sancto Germano calicem argenteum, cum patena dedit eiusdem schematis, cuius et superiorem fecerat, huiusmodi largitatem  sui nominis inscriptione designans. Sancto quoque Amatori calicem argenteum cum patena tribuit eiusdem operis quanquam ponderis minoris sancto Petro similiter. Altare sancti Eusebii tabula argentea exornauit, calicem argenteum cum patena dedit, Euangelium quoque argenteum cum candelabris argenteis, ac thuribulo nichilominus argenteo preparauit, cortinas etiam altaris, ac nonnulla pallia condonauit. In cenobio sancti Saluatoris, tabulam argenteam cum signo sonorissimo dedit. Per totam denique sue potestatis diecesim ecclesiis quidem uicanis ad preparandum calicem et patenam tres libras argenti distribuit. Minoribus uero capellis suis duntaxat ad opus simile solidos 15 destinauit, in uicis quoque prefatis congruam argenti quantitatem  largitus est, ad cruces in ecclesiis exornandas. His et huiusmodi bonorum operum frugibus plenus decessit, sub die Non. Iuliar., atque in basilica sancti Germani honeste tumulatus est.



CAP. XXXuI.---De Heribaldo.

Heribaldus episcopus, ex patre Antelmo Baioario, matre Frotilde uastinensi, sedit annos 33. Hunc ab ineunte etate in palatio educatum post decessum auunculi sui Angelelmi clerus et populus solemni electione facta pontificatui suffecerunt, Aldrico Senonum archiepiscopo cum cepiscopis ex precepto Ludouici imperatoris huius negotium procurante. Constat autem eum in ecclesia beati Germani et electione designatum et ordinatione promotum. Fuit autem uir admodum nobilis, forma elegans,  eloquio nitidus, singulari prudentia circumspectus. Quamobrem et apud reges plurimum ualuit, ita ut in palatio archicapellanus effectus, seculari quoque dignitate potentissimus ea tempestate exstiterit; atque ut se habent humana, quandiu quidem huiusmodi potestatis apice floruit, secularibus negotiis sese mediocriter dedit. Diuino autem respectu tandem inspiratus, atque, quod a seculi appetitu plurimum solet compescere, infirmitatis corporee mole grauatus, et mores, et studia in diuersa transtulit, seque totum diuinis seruitiis et ecclesiasticis utilitatibus ex animo mancipauit, in orationibus continens, in lacrymis profusus, in seruorum Dei subsidiis largus, in ecclesiarum reparatione feruentissimus, in pauperum recreatione singulariter mirabilis, mirabiliter  singularis. Ecclesiam sancti Stephani, et parietibus et laquearibus renouauit, uitreis quoque ac picturis optimis decorauit, coronas argenteas quatuor instituit, circa altare sancti Stephani tabulas argenteas, et sculptura et operis elegantia renouauit, capsam etiam auro argentoque mirifice decorauit, ubi uestimenta sacratissimi Germani reposuit; basilicam sancti Ioannis Baptiste post defectum ueteris ab imis exstruens fundamentis in sublime fastigium extulit, ac X Kalend. Ianuarii solemniter dedicauit. Postmodum uero sanctorum martyrum Alexandri et Chrysanthi pignora, que ab urbe Roma detulerat, in eadem ecclesia decenter condidit, fredamque cum cancellis benigno studio exornauit,  atque ad luminaria eorumdem sanctorum patrociniis iugiter obseruanda, agellum quemdam quinque mansorum uocabulo Bunuorum ex agro Matriacensi, et ex precepto apostolico benigno amore contulit; basilicam sancte Marie laquearibus, picturis et uitreis renouauit. Congregationem canonicorum, tam litterarum eruditione quam ecclesiastice industrie studiis illustrauit, adhibitis undecunque preceptoribus, qui rem diuinam et studio proueherent et instantia amplificarent; sed et in stipendiis eorumdem quam largus exstiterit non licet ambigere, quam qui ex predictis eorumdem rebus quidpiam detinebant, protinus ut discesserunt absque ulla intercessionis relaxatione, eorumdem usibus reseruauit: nam ipsorum uestiario uillam, cui Condida  nomen est, restituit, cellamque sancti Remigii cum suis appendiciis duasque uineas Corticanum, et Plautas eidem usui deputauit. Cumque regi Carolo post patris Ludouici excessum, et charus esset et intimus, eius munificentia uillas quasdam obtinuit, que olim iuri ecclesiastico fuerant abdicate, quarum hec sunt uocabula Gaiacus cum appendiciis suis, Garsiliacus similiter, Camplemesii similiter, Maximiacus similiter, quam ex equo diuidens, mediam partem luminaribus ecclesie distribuit, reliquam medietatem canonicorum stipendiis seruire precepit, regio precepto hoc corrobante: atque ut in prefati regis memoria ex eadem uilla bis per annum refectio preparetur, una per prepositum,  altera per eiusdem ecclesie archiclauum immutabiliter sanciente. Hic idem pontifex secundo anno belli ciuilis, qui est annus Dei hominis facti octingentesimus quadragesimus et unus, corpus beatissimi Germani precepto regum Caroli et Ludouici ex loco, in quo primum tumulatum fuerat, uenerabiliter Kalendis Septembris transmutauit, quod ita et soliditate integrum, et uestibus reperit incorruptum, ut quondam fuerat a uenerabili Augusta Placidia decentissime compositum. Ita optimarum uirtutum fruge fecundus, plenus etatis et probitatis, appositus est ad patres suos sub die uII Kal. Maias, atque ut ipse petierat in basilica sancti Germani in crypta sancti Stephani nobilem sepulturam accepit; cuius etiam altare uiuens adhuc tabula argentea decorauerat, calicemque  itidem argenteum cum patena condonauit.



CAP. XXXuII.---De Abbone.

Abbo ex monacho episcopus supradicti Heribaldi pontificis germanus, sedit annos 2, menses 10; uir strenuus, omnimoda eloquentia preclarus, atque tam in diuinis Scripturis, quam in secularibus principaliter eruditus. Fuit autem abbas cenobii sancti Germani, post fratris autem decessum iussu Caroli regis electus pontificatui substitutus est. Quis sane uir fuerit, quantumque optima preditus uoluntate, temporis breuitas atque mors immature proueniens ostendere non permisit. Is sancto Stephano crucem auream cum gemmis pretiosis contulit, palliumque peroptimum largitus est, cochleam a parte occidensali, a fundamentis inchoauit, altare sancti Stephani  auro puro gemmisque exornare decreuerat, sed morte intercedente prepeditus, non modicas auri expensas ad id peragendum reliquit. Tali affectu bone uoluntatis plenus morte preuentus est sub die III Non. Dec., atque in ecclesia sancti Germani honorifice tumulatus.



CAP. XXXuIII.---De Christiano.

Christianus episcopus, natione Alemannus, ex patre Arcamberto, et matre Emelinde, sedit annos 13. Fuit autem uir simplex, et tanquam naturali quadam animi uultusque hilaritate perfusus, humilitate precipuus, et familie ecclesiastice amator ardentissimus. Hic cochleam ab occidentali parte a predecessore suo inchoatam ad perfectum usque perduxit. Hic ipse pontifex beatissimi Amatoris corporis  membra a prime sepulture loco una cum archiepiscopo Burdegalensi, Frotario nomine, festiue in cryptam ipsius domus transuexit. Huius etiam studium fuit, ut que canonicis ex rebus stipendio debitis deerant, celeri largitatis clementia restauraret. Dedit siquidem eisdem canonicis Albaris uillam, quatenus ex eius redditibus illius memoriale omnibus agatur annis. Decessit X Kal. Decemb. atque iuxta predecessores suos sepultus est in ecclesia sancti Germani.



CAP. XXXIX.---De Wala.

Wala episcopus, genere Francus, patre Ardrado, matre Witelai, fratre optime recordationis Ansegiso Senonum archiepiscopo, sedit annos 7, dies 28.  Hic primo tempore sue ordinationis ad lectionem sapientium mundi se contulit, dehinc onus uassallorum, quos secum adduxerat ex comitatu Carlemanni, decenter atque prudenter, quia grauabant Ecclesiam, a se remouit. Huius siquidem patris, de quo loquimur, studium fuit magistros litterarum caritatiue amplecti, eorumque alloquiis et consiliis uti, suoque conuiuio participari. Quocirca duo luminaria collegii nostri Rainogala et Alagus, collaborante Herrico theosopho simul et monacho, Gesta presulum istius sedis compendiose atque commatice elucubratis paginis indiderunt. Fuit uero huic uiro sincera et conuisceralis affectio, cum seruis Dei, quos ita sibi unanimes bonis suis reddiderat, ut etiam in extremis pensum diei pro illo gratanter  persoluerent. Suo etiam tempore precipui Patres, dominus Trutbertus scilicet atque Hictarius senior, decesserunt. Horum primus prophetico spiritu plenus egritudinis sue tempore mansit, et a sacro Domini natalitio, quo cepit egrotare, quosdam, qui deerant a collegio fratrum quasi presens agnoscebat; sequens uero cuius esset meriti dies sepulture innuit; ad quam cum adesset frequentia clericorum et populi, et obsequium sepeliendi rependerent, ictu uno mallei corpusculum, quod uix labore unius diei parari poterat, sectum est. Talia dixisse me nemo floccipendat, sed quibus amicitiis fruebatur, agnoscat: nocturno non modo ipse minime deerat officio, sed et absentes nominatim requirebat, fratres puerosque: librorum copiam, si usquam nosset,  ardenter desiderabat huc aduehere, ecclesie thesaurum ac si sacrilegium uitabat contingere, donaria argentea uel aurea palliaque peroptima sancto contulit Stephano. Ecclesiarum restaurationes instantissime peregit, ac suo tempore pene feliciter consummauit, et cum nonnulli diecesanos suos exspolient, propinquosque ditent, iste a consanguineis maxima percipiens Ecclesie sue filiis impertiebatur: neque enim alienis, sed propriis transigebat donis; in omni conuictu atque secreto presentia suorum usus clericorum, non patiens quidquam sinistrum de illis audire uel loqui; utens uulgari prouerbio, nesciant laici quid faciunt clerici, et pares paribus socientur. Mors autem immatura eum subripuit, sed Christus super astra sustulit cuius corporis  membra Saxiaci monasterii tegit urna, diem uII Idus Mart. clausit extremum, superstitem relinquens fratrem, qui sibi feliciter uixit, et illa quoque pro eius memoria facienda largitus est in Riuo duos mansos cum regali et episcopali consensu canonicis sancti Stephani, et in administratione luminis diuini altaris sancti Stephani in Piscaliolo uilla mansum unum.



CAP. XL.---De Uribaldo.

Uribaldus, natione Francigena, Cameracensis ciuitatis indigena, a Ludouico gloriosissimo ac semper Augusto huic ciuitati futurus directus est episcopus, parentibus nobilissimis genitus, patre scilicet  Leutfrido, genitrice Doda, legale inuicem caste seruantibus coniugium. Hic a primo etatis tirocinio spiritualibus imbuitur disciplinis, liberalium artium studiis apprime instructus, Ioannis Scoti qui ea tempestate per Gallias sapientie diffundebat radios, factus pedissequus, cuius discipulatui longo inherens tempore, diuina simul et humana prospicere, prospera eque et sinistra equali lance didicit ponderare. Dehinc iuuentutis solidum robur adeptus ad aulam introductus est regiam, ubi regio militans seruitio Christo sibi fauente huius sedis Wala decedente episcopo, meruit suscipere thronum, prelibato rege Ludouico digne famulatum illius remunerante, huiusque Ecclesie et cleri et plebis conniuentia in unum, ut pontifex ordinaretur applaudente, sicque opitulante  Deo, cum summa totius populi exsultatione die Non. April. ab Ansegiso uenerabili archiepiscopo ordinatus est episcopus: ubi quam floride uixerit, quanto studio domum sibi creditam sublimare uoluerit, quam mitis erga gregem Dominicum, largusque dispensator exstiterit, multi adhuc supersunt, qui oculis se uidisse testantur. Nullum solis estum, nullum denique hiemis horrebat algorem, quin beati protomartyris Stephani Ecclesie decori peruigil insudaret, unde multa munerum regie munificentie xenia obtulit, ut beati Iuliani abbatiam, sancti Stephani seruitio applicaret, quod multa cum difficultate peregit, sed regale preceptum, quod ex eo adeptus fuerat, mors immatura possidere prohibuit: mors, inquam, que raro tristibus,  sepissime tamen letis sese immergit. Hic ab occidentali parte ecclesie sancti Stephani duo construxit altaria: superius in honore sancte Crucis, per quam omni mundo salus effulsit; inferius uero beati Gregorii pro nostris calamitatibus intercessoris, eximiique Pauli apostoli, Amatoris etiam, atque Germani, ac Martini, et Benedicti honore honestissime dedicauit, sue salutis non immemor, qui per beatum Gregorium animam in imis erebi faucibus alligatam nondum baptismi lauacro renatam, cum salubre tamen ac generale baptismi preceptum supernis sedibus nouerat esse illatum, absque dubio confidens eius precibus, se posse etiam in morte saluari. Congregationi denique sibi commisse medietatem Chichirei uille, regio confirmans precepto  attribuit, ut die sue ordinationis, suique obitus atque senioris sui regis Ludouici, et sacrorum altarium, hoc est cryptarum, dedicationis die refectio congrua pararetur, quo saltem muneris collatione et per singulos annos uenerationis eius apud posteros reuiuisceret memoria. Canonicis quoque sancti Eusebii in Molendinis uilla, mansos contulit octo per preceptum regium perpetualiter eorum destinans usui, ut eorum interuentu fragilitatis illius fieret dilectio. Postremo dum talia aguntur, subitus uite irrepsit occasus omniumque que uidentur et transeunt oblitus, sola mortis cepit trepidatione urgeri, reum se clamitans, sceleratissimum confitens, ueniam a cunctis, ut necesse fuerat, flebiliter deposcens, spes ad celum erigitur, mens et consilium  ad Christum non sero conuertitur, atque post beati Stephani, cuius sedi prefuerat, interuentum, sancti Clementis se suffragiis committit, atque in limine domus extra ecclesiam corporis sui glebam sepeliri efflagitat, sicque totus conuersus in melius, felici ad Christum transitu migrauit. Quem non extra, sed intra ecclesiam beati Clementis affectus cleri recondit, per quem uiuens adhuc apud clementiam summi iudicis, obnixe se credidit adiuuari. Rexit ecclesiam annis 7, mense 1, et diebus 8, obiitque Iu Idus Maii. Mansit Ecclesia absque pontifice menses 3, dies 17.



CAP. XLI.---De Herifrido.

 Herifridus, natione Carnotensis, uixit gloriose in episcopatu 22 ann., mensem 1, dies 16. Hic uir nobilissimus qualiter hanc suscepit dignitatem, qualis in pontificatu, qualis et ante fuerit non allegare litteris indecentissimum est, eo siquidem tempore Carolus nulli uirtute secundus totius orbis gubernabat imperium, quo hospite, felices exstitere res mundi, quia et rex philosophabatur, et philosophus regni moderabatur habenas: nam licet in diuersa, utpote regum omnium potentissimus, extenderetur animus, liberalium artium ferulas a palatio nunquam uideret deesse, sed regie dignitatis aulam totius sapientie gymnasium mirareris existere. Ad hunc locum quique nobiles, et regni optimates discendi gratia humani, et ecclesiastici habitus  soboles destinabant, certi utriusque discipline dogma oppido refulgere. Inter alios denique superbi sanguinis iuuenes, inibi exsultantibus animos confluentes, aderat prefatus uir ex nobilissima Armoricani tractus prosapia deriuatus, Herifridus nomine, morum sanctitate probatissimus, uultu et conuersatione angelicus, ardens in humanis tenebris diuine contemplationis radius. Huius pater Herifridus nominatus est, mater uero Hisemberga est nuncupata. Nobiles genere, nobiliores sanctitate. Qui licet forent coniugati seculo, erat tamen in celestibus illorum conuersatio: qui prefatam prolem tenere diligentes, Omnipotentis et beate Marie seruitio tradiderunt.

In Carnotensi urbe, unde et ipsi oriundi erant,  ingenti gratulatione eum tonsorantes: ibi aliquantisper liberalibus institutus studiis, ut in eum litteralis scientia concurreret, domino Gauterio sancte Aurelianensis Ecclesie episcopo id procurante, ex cuius processerat progenie, ad supradicti imperatoris famulatum seruiturus dirigitur. Illic plene Scripturarum perscrutans paginas, senioris hic inhesit seruitio, ut nunquam ab eius uellet presentia discedere, nunquam ab ecclesiasticis negotiis separari. Interea urbis Antissiodorensis in unum collocata cleri et plebis congerie, de eligendo pastore consilium queritur, atque ad regie magnificentie aures nuntius percito dirigitur: nec mora rex audito antistitis obitu, omni cupiditatis ardore deposito, diuina perordinante clementia consilio aule regie  procerum, acclamantibus cunctis, domino Herifredo cum summa reuerentia nominando pastoralem confert baculum, atque ad Senonensem urbem dirigit ordinandum. Quem diuinissimus archipontifex Gauterius cum summo honore excipiens consensu cleri et plebis illuc huius rei gratia confluentis, festiuitate sancti Ioannis, qua capite preciso celestibus est insinuatus sacrariis, in Nigello cenobio ordinauit, et cum summa exsultatione in hanc sedem inthronizauit. Ubi qualiter uixerit, et quam nobilem se normamque uirtutum omnibus prebuerit, plus supersunt, qui hec luce clarius norunt: et quoniam hostis humani generis aduersus iustos amplius fraudis sue peruigil tendit muscipulas, diuersa huic uiro  apostolico ingessit tentamina, ut a ueritatis tramite exorbitantem ad sua male suadens uerteret consilia. Nam ciuitas improuise flammis exusta, penitus uersa est in cineres tantum et rudera.

His ita gestis, charus domini Herifridus hoc animo induxit suo, nunquam sibi aliquod facturum in urbe habitaculum, donec edes Dei ecclesia, scilicet beate semper uirginis Marie ac sancti Ioannis, simulque primi martyris Stephani in pristinum redigerentur statum. Quas paruo contentus tuguriolo mox reedificare cepit, et funditus eas opere mirifico exornauit. In huiusmodi studio usque ad uite terminum permansit, sicque ecclesiis nobiliter restructis, antecessorum  suorum domos condere mors infelix prohibuit. Multa denique prefate sedi subtracta erant beneficia, que solerti cura summaque uigilantia regalibus preceptis ac apostolicis priuilegiis sancita suo loco restituit, ex quibus Malliaci cum suis adiacentiis medietatem altari ad concinnanda luminaria contulit, alteram canonicis ad refectionem die obitus sui preparandam concessit. Creuennum etiam uillam et Narciacum ac Nouicum, cum suis appendiciis sibi suisque successoribus perpetuo seruitura diu multumque laborans impetrauit. Artadum denique et in Capilliaco mansum unum in Lindriaco alium, et farinarium, quod est secus murum urbis, ad parandum in die ordinationis sue edulium fratribus  concessit. Oratorium sane beatissimi Clementis, quod est in eadem urbe, flammis exustum restaurauit, eique per deprecationem Herimberti, qui his iure beneficiario utebatur, Chimiliacum uillam cum ecclesia sancti Andree, que est in Gurgiaco, attribuit, precepto confirmans regio. Eodem pacto, ut idem Herimbertus Ecclesie sibi commisse fidelissimus filius, qui omnium ecclesiarum restaurationi post prelibatum pontificem insudauit, eisdem rebus adhuc uiuens frueretur, unusque post illum, quem eligeret, propinquus, sicque necessaria prefato subministrarent oratorio, et die festiuitatis sancti Clementis martyri congruum canonicis impertirent pastum, quatenus ipsius apud Deum omnipotentem interuentu,  cui angelicis etiam manibus in mari preparata est domus, criminum fluctibus exoneratam ad eterne quietis portum sue uirtutis anchora introduceret, et clementie sue sinu iugiter confoueret. Idque domini Gauterii archimandrite, sueque dieceseos pontificum auctoritate in perpetuum durabile sanxit. In Arbrico quoque mansa quatuor, altari ecclesie S. Stephani, in archiclaui dominio condonauit, in Senonico etiam pago et comitatu apud Nerolium uillam supra fluuium Ichaune mansa uidelicet XXXuI, et tertiam partem mansi, quod quondam fuit beneficium Aganonis, cum alodio in Pomerio uilla supra fluuium Orose, quod Wulfagius sancto Stephano dedit ad restaurandam ecclesie ipsius martyris fabricam in ministerio archiclaui  contulit, eo tamen tenore, ut et uillam et alodium iam dictus Wulfagius ac filius eius Anseisus teneant, et in censu Xu, solidos archiclauo persoluant. Illis uero mortuis, eedem res in ministerium redeant archiclaui. Innumera quippe sunt sanctitatis eius insignia, que penitus narrari carnalis lingua minime sufficiet. Nunc siquidem beatum uirum de Christo iugiter ruminantem egritudo podagrice passionis subito inuasit, chiragre etiam ac omnium in corpore artuum languor ingens, qua diu multumque grauatus est molestia: sed tamen animus a diuina meditatione nunquam uacabat beate semper uirginis Marie ac sancti Ioannis Dominice Incarnationis preuii, necnon etiam domini Stephani suffragiis  iugiter se efflagitans releuari. Quadam autem die ualidissimus tumor pedibus eius sese ingessit, adeo ut sapiendi ac mandendi facultatem ei penitus uelaret: tum subito coruus ales cadauerum amica oblita proprie nature partem stanni, qua fuerat cochleare coopertum, ore patulo arripuit, et ante episcopi fenestram iuxta quam cubitabat, proiecit: que stanni particula ante presulem allata est, quam pontifex arripiens, inuocato Domini nomine, fidensque se meritis sancti Stephani posse sanari stannum pedibus superposuit, moxque dolor abscessit, nec mirum, si hec auis Domini imperio malagma pedibus sancti uiri contulit, que etiam Elie famem carnis edulio refecit. Aliquandiu preterea desiderans uti colloquio domini Rithueri Augustetricorum  episcopi, uillarem supra fluuium Ichaune adiit, quo prefatus pontifex alacriter obuius processit, ubi mutuis sese confouentes amplexibus, longam de religione protulere sententiam. Erat autem ibi fons delicabiles ebulliens aquas, quas uir magnificus Herifridus episcopus intuens lagenam fictilem eadem lympha plenam deferri iussit, equoque insidens, et facto desuper crucis signo uas accepit. Ast equus ferocissimus lagenam insolitam super se sentiens exsiliuit, sicque uas ut plenum fuerat solo tenus proiecit: mira res: uas enim ut plenum fuerat, ac si manibus leniter deponeretur, super tellurem resedit, et aquas in sese, ne uergerentur, retinuit. Mirati sunt omnes qui aderant. Idem quoque lympham ad se demum reportari iussit, et nomen Domini  benedicens sufficientissime hausit, suoque cepiscopo et reliquis hoc admirantibus bibendam dedit. Hoc meritum fuisse pontificis Herifridi, et domini Rithuei nemo sanum sapiens dubitet. Ceterum post longa inter se affamina et dulcia inter sanctos oscula, quique redierunt in sua.

Cumque ad ciuitatis menia dominus Herifridus redire disponeret, deprecatus est eius magnificentiam Hermembertus illi fidelissimus, quo in ecclesiam sancti Andree que est in Gurgiaco ea nocte moraturus secederet, cui id quod petebat concessit. Ubi ea die moratus est; cumque ea que pontificem decebant, prefatus Hermembertus prepararet, repente febrium uapore sic accensus est, ut nichil nisi feruorem sentiret. Quod Herifridus gloriosus aspiciens,  inuocato nomine Domini, ne amplius hanc sentiret molestiam, per eumdem Dominum interdixit, moxque dolor omnis in eo conquieuit: deinde cibo sumpto nox ruit, et prescriptus presul cubitum perrexit. Igitur omnipotens Deus sicut secretorum scrutator est incircumscriptus, ita etiam seruos suos diuersis occulte examinauit generibus: namque ut se habet humana fragilitas, propter tantum sibi collatum munus ne se presul extolleret, estus, quos sua obtestatione et merito ab alterius corpore submouit, ad proprias uires iusta Dei sententia retorsit, quippe qui letus et incolumis toro membra intempeste noctis silentio locauerat, a somno excitatus ingentem febrium dolorem in toto  corpore sensit, qua egritudine percussus ad sancti Andree ecclesiam pernici gressu confugit, ibique quod residuum noctis fuerat, Domino supplicans peregit, dehinc illucescente die sacra missarum solemnia celebraturus accingitur. Quo hausto a diuino fonte consilio, corp. et sang. Dom. libamen sumeret, ut eius uirtute cuncta infirmitatis infestatio conquiesceret. Quod diuina uirtus petenti non denegans. Illico enim ut redemptionis nostre donum inestimabile ore sumpsit, febrium calor ac si nunquam in eo fuisset, exstinctus est. Illud preterea non omittendum, quod et in sede pontificali, et in locis circumpositis, diuulgatum nouimus; asserunt enim hi, qui illius tempore scholaribus studiis insistebant, quod si mane eius benedictione, aut saltem  presentia frui mererentur, omnem, ne eo die uirgis aut baculo cederentur, exclusam esse formidinem: omnibus quippe omnia factus est; senes enim ad potiora suo inuitabat exemplo, iuuenes placido, ne desiperent, corrigebat eloquio, adolescentes pietatis summe sustentabat gremio, diuites ut sua domino largirentur, seque diuitiarum dispensatores non dominos constitutos esse reminiscerentur, iugi studio informabat; pauperibus etiam uelut hilaris dator sua minime negabat: nam clericos stipe et uestibus indigentes, quandiu aderat, secum ut filios reficiebat, cunctaque necessaria subministrabat. Alicubi quoque proficiscens nominatim singulos, quos necessitas urgebat, propter canonicum uictum iugiter diario, donec rediret, ministris alere precipiebat.  Huius erat studii, huius sollicitudinis ut de ouili Dominico nullam ouem lupi iugiter insidiantis morsus laceraret, sed ut bonus pastor gregem sibi creditum ieiunando, pernoctando, orando iugiter defendebat.

Dum talia aguntur, omnipotentissima dispositrix et moderatrix equissima Dei uirtus Deique sapientia famuli sui meritum probare non distulit: nam prolixus languor compagem corporis grauiter dissoluere cepit, ita ut nullum membrum suo ualeret iungi officio. Nec tamen sic a Dei sui cessabat obsequio: lingua enim tantum incolumis laudes Domini personabat, eiusque mentem diuinarum Scripturarum meditatio confouebat, utque in futuro salutari hostia, que Christus est, non indigeret, ipse in presenti  hostia uiua fiebat, usus egregii predicatoris Pauli exemplo dicentis: Ego iam immolor et tempus mee resolutionis instat: fidenter dici potest, quia ad suum omnipotens Deus inuitabat collegium, cuius in terris positus sectabatur exemplum: tristabatur clerus lugubri meroris pallio obsitus, ac pastoris benedictione indigens, eumque diutino languore fatigari suspirans, lamentabatur. Presul autem ut uicinum sensit appropinquare exitum, sciens non posse quod deliberauerat proficere, summam denariorum, quam ad hoc collegerat, dispertiuit, triginta scilicet libras ad faciendam ante altare sancti Stephani tabulam; uiginti quoque ad ornanda beate Marie beatique Ioannis altaria: reminiscens  ecclesiam sancti Eusebii penitus esse destructam, dedit ei in Loconuaco uilla mansa duo et dimidium, in Ceriaco similiter, in aqua Niolo tertiam partem mansi, medietatem altari conferens, alteram canonicis eiusdem loci largiens, idque longe ante mortem cepiscoporum suorum manibus perpetuo duraturum firmauit, reliqua omnia canonicis suisque erogauit fidelibus. Nudus, inquiens, more sancti Iob, egressus sum ex utero matris mee, nudus et reuertar illuc; omnibus enim membris emortuis sola in ore lingua palpitans Domino confitebatur. Quid plura? Tandem egritudo per artus diffusa ad uitalia rediit. Conuenit illic copiosa ciuitatis multitudo. Occurrunt omnes benedictionis munera implorantes, aderat clerus eiulans, et pro exitu anime psalmos  decantans, moxque preparatis cineribus, et superiecto cilicio ut uirum decet Christicolam se desuper extendi iussit, sicque cum aliis grates Domino persoluens et sancte crucis signo se cunctosque, qui aderant, muniens, felici transitu migrauit ad Dominum, sepultusque est honorifice ante altare semper uirginis Marie intra urbis menia, cui uiuens perpetuo se deuouerat seruiturum.



CAP. XLII. De Geranno.

Gerannus episcopus, natione Francus, Suessionis oppidi indigena, patre Otardo genitus, matre Wia editus, rexit episcopatus cathedram 4 annos, menses 6, dies 11. Sic ab ortu natiuitatis sue lacteis infantie fomentis educatus, ubi primeuum puerilis  eui exorsus est ingredi uestibulum, exemplo prouido parentum animos sollicitante cura rudibus schole committitur studiis, quibus adhuc tenerrimum stupidumque balbutientis infantie sensum mos est erudiri, modo mulcendo, modo blanda seueritate terrendo. Denique postquam Dauidicis est eruditus melodiis, summi auctoris fauente prouidentia, clericatus est normam adeptus, atque gloriosi martyris Geruasii concioni allectus, ubi regulariter institutus, et uenerabilium loci illius Patrum moriger factus historicos librorum campos faceto lingue plectro transcurrere, atque canoros musice artis modos in aula Christi mellite uocis boatu resonare didicit. Crescebat quotidie in eo specialis sapientia, uita casta,  mores probi, et cum his omnibus locuples rerum abundantia. Huius horrea atque cellaria, frumento et uino redundantia, tenax non possedit philargyria, sed ea omnibus fecit communia munifica eum inhabitans caritas, ostium domus eius uiatoribus patuit, beneficia consolationis prebuit; gaudens cum gaudentibus, flens cum flentibus, detecta miserorum terga uestimentis contexit, atque purulenta pupillorum capita lympha cum lomento emaculari fecit. His atque huiuscemodi bonorum operum exhibitionibus exornatus, ita omnibus cepit complacere illius ecclesie Patribus, fratribusque, quo non iam ut filius, sed uelut pater susciperetur a cunctis. Quid dicam? Siquidem ab imis ministeriorum gradibus gradatim conscendens, ad prepositure promotus  est officium, simulque cum eo archidiaconatus promeruit apicem. In qua honorum dignitate sublimatus, ita se modificare uigilanter studuit quatenus nec fastus typho supra se erigeretur, nec adulantium fauoribus a statu concepte religionis moueretur; excubias gregis Christi post uigilem pastoris curam instantissime agens, a se et ab aliis uitiorum monstra abegit, atque competentia corporee necessitudinis alimenta ac indumenta fideliter ministrauit. Talibus, ut dictum est, preconiis, et aliis multimodis usque ad poli sidera euectus, ita mundo opinatissimus enituit, ut et regie maiestati gratantissimus, presulibus charus, proceribus acceptus, clericis omnibus uenerandus, militibus dilectus, supremis, humilibusque personis atque utrique sexui foret  amabilissimus. Factum est ergo, post transitum domini piique pastoris Herifridi Antissiodorensis, Ecclesiam uariis erumnarum excessibus lacessiri, maximeque pro electione pastorali, ad quam nonnulli, non zelo spiritali, sed anxia honoris ambitione exanhelabant. Erat autem ea tempestate uir quidam potens, Ragenardus nomine, eiusdem ciuitatis uicecomes, fundorum edificiorumque possessionibus locupletissimus, auri argentiue thesauris ditissimus, ac rerum omnium abundantia copiosissimus, parentum nobilitate clarissimus, militum cuneis stipatus, et, ut ita dixerim, in aula Richardi, magni et florentissimi principis, nulli secundus, excepto Manasse eius germano. Qui, cum talis ac tantus esset, auaritie uaporibus estuans, omnibus se preferebat, singularis  singulariter apparere cupiens, et, ut potens potentior, diues ditior efficeretur, uirulento meditabatur animo quatenus talem Ecclesie preficeret presulem, quem sue subdere ditioni quiret, proprieque uoluntatis consiliis acquiescere urgeret, quique, si sibi libita domus Dei beneficia inuadere tentaret, penitus tyrannica eius minitante potentia obmutesceret. Nefaria igitur arrepta machinatione ducem Richardum adiit, oblatisque muneribus, ut sibi illius electio Ecclesie daretur expetiit; denique compos uoti sui effectus canonicorum uenerabilem chorum adsciuit una cum militari ordine, sciscitans ab eis, quem in uoluntate haberent eligendum, ordinandumque episcopum. Cunctis uero silentibus,  nichilque aliud respondentibus, nisi quem Deus elegerit: Ego, inquit ille, omnium uestrum dilectionis flamma ardeo, omniumque uoluntati et postulationi fauere satagens peculiariter uenerari ut Patres, honorare ut fidos amicos cunctos uos pre ceteris usquequaque Deo obsequentibus uolo, si tantumlibet a uobis promereri ualeo, quod uobis suggerere ad generalem honorificentiam gestio. Illis quoque quedam sibi placentia respondentibus ad hec, subintulit: Est quidam Francigena mihi familiarissimus, Deo ut hominibus acceptus, uocabulo Gerannus, morum honestate preclarus, fide precipuus, mentis stabilitate uegetus, qui, Deo propitio, cum sit suis ciuibus bonus, uobis poterit fore melior, si uestra affectione exstiterit pastor; at illi animaduertentes  roboris eius potentiam et declinare uolentes quas inferre poterat calliditatis eius iniurias, pollicentur se eius parere consilio. Qui protinus negotium accelerat sitiens, prelibati principis nactus licentiam, propinquorum amicorumque fultus iuuamine, tandem cleri populique fretus electione, archipresulis domini Gauterii subnixus auctoritate serenissimum atque piissimum regem adiit Carolum, atque diuino suffragante adminiculo, ut uir ille strenuissimus pontifex eligeretur et ordinaretur, promeruit. Qui sanctissimum ac laboriosissimum benedictionis munus adeptus, ab omnibus gratulanter excipitur, et cum ingenti clericorum diligentia innumerabilique populorum frequentia, preeuntibus atque subsequentibus psallentium choris, defertur humeris religiosorum  ad aulam primicerii martyrum Christi Stephani, ibique stola pontificali infulatus, in sede sacerdotali honorifice collocatus resedit; ubi procedente breui temporis curriculo, quam pie uixerit, quantasque a prefato Ragenardo atque a barbarica Normannorum gente pro suo suorumque munimine persecutiones passus sit, saltem succincte expedire licebit, siquidem extemplo post potitam episcopatus sedem, isdem Ragenardus malitie uirus, quod rapido delitescebat in pectore, non erubuit in omnium obtutibus euomere; accepta namque occasione quasi ex uoto sponsionis eius, Gaiacum uillam tribus ab urbe millibus discretam cum omnibus appendiciis suis ditioni eius ademit, sueque impudenter aptauit, atque, ut in facultates eiusdem ecclesie minuendas  dementior existeret, ipsius suggestione machinante, Manasses frater eius potentissimus omnibus tunc Gallicanis diuitibus ditior, cunctorumque consiliorum secularium arcanissimus perscrutator, unde et regibus et optimatibus cunctis usque ad extremos orbis cardines famosissimus, Nareiacum uillam in suos usus redigere non exhorruit. Ille quoque infestissimus hostis eius, ut prelibatum est, Ragenardus, suis eum preceptionibus adeo concludere nitebatur, ut extra consultum et uoluntatem eius nichil agere tentaret, clericorum illius nullus, militum nemo ei refragari audebat, sed sicut suis, ita illis omnibus imperabat. Interea, dum talibus mens eius infortuniis anxiaretur, irrumpebant et alie calamitates miseriarum, quibus maxime turbaretur, seque  totum ad diuinum conferre auxilium compelleretur. Normannorum quippe passim bacchabatur seuitia, atque incessabilibus plagis omnem regionem diebus ac noctibus palam et clam depopulabatur, cedibus, et prediis igniumque deflagrationibus omnem terram exterminans. Quod cum uir heroicus pastorque eximius cerneret, intolerabili cordis merore concussus est, pro sibi commisso grege occurrere paratus, Dominici sermonis non immemor, quo dicitur: Quia bonus pastor animam suam ponit pro ouibus suis , suos euocat, uerbis hortatur, benedictione corroborat, utque bellicis accincti armis secum proficiscantur exorat, mandat Ragenardo uerbis postulatoriis ut secum ad pugnam exeat, et minime  impetrat. At ille, cum suis tantum urbe egressus, speculatores premittit, hostesque inuenit, initur bellum, potitur uictoria, et opitulante diuina gratia, profligatis aduersariis tria illorum reuehuntur labara; duo illic hostium nobiles capti sunt; quorum unus, de muro ciuitatis precipitatus, periit; alter eidem Ragenardo datus exstitit. Deinde posthec, supremi numinis uirtute roboratus, quoties hostiles erumpebant phalanges ad exercendas predas, ipse illorum congressibus se ultroneum ingerebat, modo incautos, modo perspectos occupans, atque non minima strage prosperabatur.

Huius uictrix dextra una cum Richardo et Roberto, duobus maximis proceribus, prelio quod apud Carnotum urbem gestum est, interfuit, ubi, interuentu  Dei genitricis Marie, maxima paganorum cedes acta est, in tantum ut, innumerabili multitudine palante, inuenta sint iugulatorum cadauera plusquam sex millia quingenta, exceptis his quos uorago fluminis Audure absorbuit, longusque fuge tractus siluarumque uastitas uulneratos et exanimes obtinuit; alia quoque tempestate succedente, cum Normannice potestatis furor pagum Niuernensem diriperet et immensitatem prede etiam cum onustis plaustris ageret, inuictissimo illis occurrente Richardo, isdem Gerannus episcopus in prima cum paucis acie positus illos imperterritus aggressus est, moxque in fugam uersis, ita uis hostilis superata est atque deuicta, ut, si qui remanerent, amissa nobilium bellatorum confidentia, nulla ulterius conferre  prelia, nullas deinceps depopulari terras auderent, sed se Francorum imperio ultroneos dederent, atque iugo Christi colla submittentes, demonicis ludificationibus spretis, lauacrum baptismatis libenter appeterent, et demum dono regis et principum inhabitandam regni partem, eorum antea abliguriendi uesania desolatam sibi dispertitam incolerent; at Ragenardis eius pertinax calumniator, talibus eum pollere successibus, liuidis intuens aspectibus, morbo tabescebat inuidie, animaduertens illum secundis omnia, que moliebatur proficere auspiciis, suosque quos meditabatur conatus, quotidianis deficere detrimentis. Hic itaque gloriosus pastor, cum pro pace sancte Dei Ecclesie atque ouilis Christi tuitione ut inexpugnabilis athleta bellico  instare non trepidaret agoni, prouido sollicitudinis oculo saluti ouium suarum, quemadmodum sagacissimus opilio inuigilabat, et a uipereo inuisibilis inimici astu per se perque suos eas indesinenter eripere anhelabat. Cuius circa eas amoris magnitudo, in affamine, in conuictu, in receptu quanta exstiterit neget mortalis explicare lingua, sed tamen quanta fuerit ipsa donorum eius dapsilitas euidenter declarat. Atqui ad solemne sue electionis memoriale celebrandum dilargitus est usibus canonicorum Logniacum uillam et Solium, ut ex eis ad luminaria ecclesiarum sancte Marie et sancti Ioannis, sanctique Stephani modius olei unius persoluatur, et Nancradus et Lupinus stipendiis fratrum cedant. In die  quoque sue ordinationis eisdem fratribus delegauit in comitatu Gagiacum, cum omnibus appendiciis suis, et uineam, que est in suburbio ciuitatis, et uocatur Circeredus, quam qui habuerit per chartam pro eius amore Dei, eisdem fratribus canonicorum uini modium unum ad minorem mensuram, et in comitatu Antissiodorensi Tauriacum cum adiacentiis suis, et uillarem Quodpertorium, et in uilla Prisciaco mansum unum et in comitatu Senonico super fluuium Ormentionem in Germaniaco mansum unum, et super Belcam fluuiolum Ceruernum, quem ipse emit de Bocardo fratre Gauterii archipresulis, cum seruientibus et omnibus appendiciis suis. In die uero obitus sui eorumdem stipendiis accumulare aliqua satagebat, sed in itinere positus, preuentu mortis  interceptus, ultimum exhalauit flatum; proficiscebatur siquidem in Franciam, quatenus regie maiestatis aures interpelleret pro supradictis uillis sibi, sicut prescriptum est, ablatis, si forte imperiosa regis iussione, et optimatum postulatione atque Richardi clementissimi ducis absentatione eas posset recuperare. Sed cum peruenisset ad urbem Suessionem, antequam enim attingeret, iam paululum infirmari ceperat, grauari exorsus est languoris incommodo. Ubi honorifice exceptus, cum se letho appropinquare cerneret, luctuosus a corde erumpebat gemitus, profusos lacrymarum imbres effundens, clamans se, quanquam esset in patria uelut profugum et peregrinum, absque presentia dilecti gregis obiturum, ac sine eorum exsequiis, quibus se committere ardentissime  satagebat, terre gremio insinuandum; exhinc ingruente funeris articulo, acceptoque Dominici corporis et sanguinis sacramento, commendans se sibique populum commissum Deo Saluatori omnium, emisit spiritum. Migrauit autem ad Dominum u Kalend. Aug. Ibique iuxta auunculi sui Rodohini ipsius loci quondam presulis sepulcrum ab Abbone, eiusdem ciuitatis uenerando pontifice, aliisque duobus episcopis, ad officium sepulture illius occurrentibus, aggregatis diuersarum collegiis ecclesiarum, hymnidicis laudibus decenter tumulatus, patriam sortitus est urnam. Fuit Ecclesia sine episcopo a XII Kalend. Ianuar. usque ad uI Kalend. Martii.



CAP. XLIII.---De Bettone.

Betto episcopus, natione huius nostre Burgundie,  Burgundio, Senonice urbis indigena, patre Alberico atque Burgundione editus, matre uero uocabulo Angela Francigena felici est procreatus auspicio, qui a puero monachus, monasticis institutis eruditus et liberalibus non mediocriter imbutus artibus, tempore Ewrardi, cuius erat consanguineus, abbas exstitit cenobii S. Heraclii confessoris Christi egregii, postea uero loci sui, id est monasterii sancte Columbe, cuius mancipatus fuerat obsequio, uoluntati fratrum prelatus efficitur. Qua diutius prelatione honestissime fungens, hec precipue illi studii exstitit industria, ut operosis cenobium illud excoleret edificiis, ecclesieque Dei fabricam auri argentique decoraret ornamentis. Turrim siquidem in  medio templi preminentem, que, ob sui amplitudinem ea tempestate qua prelatum admisit, tegumento carebat, et quamdam breuitatis infirmitatem intuentibus designabat, in sublime extulit, eamque, artificiali argumento pulchro constructam opere, testudine texit, et ob roboris firmitatem subtus arcus priores alios fieri iussit, marmoris columnis subnixos, exedras quoque beati Lupi confessoris Christi, et sancte Columbe uirginis et martyris bracteis aureis atque argenteis fabrili artificio sculptis ambiuit; nonnulla etiam uestimentorum peregrina ornamenta in diebus solemnibus induenda monachis suppleuit, et tandem, huius nostri periculosi temporis plenumque timoris instabilem intuens cursum, et prouido sollicitudinis oculo prospiciens inter hostiles  paganorum acies in sue integritatis statu monasterii fabricam non posse prestare inuiolabilem, fiscus de largissima Omnipotentis clementia, et accepta Richardi, magni principis et eiusdem loci abbatis licentia, operosum aggressus est opus, magna laboris instantia pene usque ad perfectum perduxit: nam in gyro monasterii menia cum turribus fundauit, et usque ad propugnacula erexit, quod castrum infatigabili studio peregisset, nisi eum futurum episcopum Dei dignatio ascire decreuisset. Geranno quippe, Autrice sedis episcopo, ab huius nostre communione uite corruptibilis per mortis debitum sublato, predictus uir moribus et uita laudabilis, et pontificatum Antissiodorensis Ecclesie dum arriperet, ab omni clero et populo attentius acclamatur; sed  is ad hoc se indignum fore clamans, et totis nisibus obtestans tandem opitulanti prelibato principe episcopalem indeptus est cathedram, ubi secundum quam celitus didicerat sapientie regulam, ita perfecte studuit uiuere, ut immensitatem opinionis eius et fame, nullius ualeat doctoris uel lingue disertitudo perorare, uel doctrix manus stylo exarare Nos tamen summatim perstringentes uite illius qualitatem, hoc uerissime asserimus, quia sapientie documentis egregius, sanctimonie candore preclarus, prudentia perspicuus, grauitatis suauitate uernans, frugalitatis uigore coopertus, dapsilitatis benignitate exstitit perornatus. Huic mos inerat tempore conuiuii post sessionem ad mensam, primam ciborum appositionem duodecim egenis in suo conspectu residentibus,  aliisque alicubi positis pene omnem dirigere, continuo eque alia non minima subsequente, in qua refectione post finem diuine lectionis, nemo aliquid indecens aut scurrile audebat loqui, sed, quicunque ex ore proprio quiddam nitebatur proferre, obseruabat ut eius uerbum, aut diuinum aliquid aut humanum bene condecens sonaret. Talibus itaque uite lampadibus nitens, et Deo et omnibus hominibus complacebat. Nam, a tempore Geranni presulis, Ragenardus uicecomes Caiacum et Iuliacum uillas, non longe multum ab urbe sitas in suo detinebat dominio; sed tamen hic uir egregius, cum nequiret eas, nec speciali commonitione, nec precum importunitate ab eius iure extorquere, salubri  reperto consilio, exhibitis pecunie donariis, illas sue restituit potestati, et ut precessorum suorum imitator fors et in die obitus sui memoriale illius gaudentes canonici recolerent, contulit eis uendosam ecclesiam et Rontonicum uillam, et in Carboiaco mansum unum; cumque meditaretur, ut edes episcopales, que post ciuitatis deflagrationem a nemine fuerant uel mediocriter reparate, exedificaret, et in aula Christi quecunque posset honori congrua studenter exerceret, pleuritico languore grauiter astrictus, diuque detentus, cum a fidelium cateruis custodiretur, et circa eum diuine laudes ac lectiones celebrarentur, felicem Deo cum confessione catholice fidei spiritum reddidit ipsa die uI Kalend. Mart., sepultusque est in crypta ecclesie sancti Germani;  sedit annos X, menses 11, dies 14. Fuit Ecclesia absque pontifice a uI Kalend. Mart. usque ad u Kal. Aprilis, hoc est diebus 33.



CAP. XLIu.---De Gualdrico.

Gualdricus episcopus Antissiodorensis pagi, indigena, alta prosapie ortum stirpe trahens, Gualdricum habuit patrem et Hemmenam genitricem. Hunc mox in ipso primordio natiuitatis, utrique parentes Deo sanctoque Germano monachum futurum flagranti deuouerunt animo, atque paternis nutritum laribus congruenti tempore cenobitis Patribus educandum tradiderunt. Quorum intra contubernium litterarum satis est institutus scientia, atque diuina illum protegente et augmentante gradatim prouidentia strenue postea factus est loci illius archimandrita: in  cuius apice regiminis, ita se omnibus equitatis trutina librare studuit, quatenus in his, que agere illum oporteret, nec nimis facilem nec nimis difficilem se exhiberet; erat enim sagax ingenio, prudens eloquio, in administratione cautus, in consilio perspicax, intus forisque idoneus; cunctis denique post obitum domini Bettonis episcopi, quia talibus aliisque quampluribus inter affines splendescebat bone opinionis insigniis, uoluntate atque licentia precellentissimi domini Richardi principis, ab uniuerso clero et populo futurus appetitur et acclamatur episcopus; electus a monasterio progreditur, ac sacra delibutus unctione consecratur et ordinatur episcopus. In cuius dignitatis cathedra quam laudabiliter Ecclesie Dei prefuerit, et que in ea gesserit  non est tegendum silentio, sed ex multis pauca excerpere mandandum est calamo, nempe in egressu suo, in qua maneret, episcopalem non inuenit edem, sed in quamdam monachorum infra ciuitatem sitam se diuertens mansionem, inibi interim degit, donec sua iussione maior cenaculi domus ab Herifrido precessore suo inchoata episcopo, sed non perfecta, et a Bettone postmodum episcopo aliquantulum suppleta perficeretur, adiecto postmodum alio ligneo cenaculo estatis tempore sub solis caumate ad refrigeranda conuiuantium et cenantium corpora preparato, fecit etiam sursum iuxta cochleam ipsius domus Dei duas lapideas mansiones, unam a meridie et alteram ab aquilone, quarum una conuictui et  sopori, altera recondendis rebus domesticis aptissima foret, capella in medio locata, et in honore sancte Crucis dedicata; patefecit quoque mediam cryptam ipsius cochlee ad introitum commeantium ab occidentali regione, et ante eam statuit porticum funditus a se constructam; et ualuas operosa ferri fabrica quibusdam ex se picturis distinctas coriisque, undique glutine contectas et fuco rubicundo coloratas ad custodiam templi inter cryptam et porticum posuit, aliisque portis incultis oppositis e regione platee ciuitatis. Denique infra ecclesiam in sublimi erexit tabulatum modicum cum gradibus ligneis, ut per hos essent ascensus sursum et descensus deorsum, et plerumque si a domo suprema egredi uellet, eumque ad inferiora tederet descendere, illinc clarius supra  gregem posset intendere. Infra quoque ecclesie ambitum ad decus solemne unam argenteam fabricari fecit coronam, atque in honore sancti Stephani unam manum auream gemmis politam, et alteram in honore S. Germani absque gemmarum ornatura positis in ambabus ipsorum pignoribus sanctorum simul cum augmento aliarum reliquiarum; contulit etiam ibidem Deo et sancto Stephano duas cruces paruas ex auro optimo; quarum una cum electro fabricata relucet, in qua intus posuit reliquias ex osse sancti Laurentii, deforis in ipsius electri nobili sculptura expressa passione supra craticulam ipsius martyris almi Laurentii.

Quoniam autem in eadem aula Dei erat pretiosissimum pallium cum Leonum imaginibus, in quo erat  scriptum inter leones Grecis litteris, , non destitit priusquam aliud eiusdem similitudinis pallium inuenit, emptumque ibidem dilargitus est, quatenus unum inde, quasi sibi respondere uiderentur alterum pallium dioprasii coloris et nominis cum hirundinibus, in quo Phrygium opus ab Herifrido prius factum ex auro supra aram altari resplendet diebus festis. Dedit quoque unum uexillum auro comptum ad efferendum cum aliis tempore publice processionis; denique quando Romam profectus est studio saluberrime orationis a Domino apostolico Ioanne maximis precibus impetrare meruit reliquias supra memorati Laurentii martyris ac sancte Eugenie, quas postquam secum deuexit, atque in templo primi martyris comitantibus clericorum  populorumque non modicis cateruis, cum magno gaudio et honore collocauit, immensas omnipotenti Deo gratias laudesque retulit, cuius larga munificentia talia et tanta in longinqua regione sanctorum pignora obtinere, et huc usque deferre immeritus quiuit. De quibus partem monachis sancti Germani, qui ei obuiam processerant, dedit; aliam uero sibi retentam ita distinxit, ut ibidem pars minor retenta seruaretur, maior uero secum ad uarciacum deportaretur, quam in ipsius beate uirginis et martyris postea recondidit aula: nam suorum temporibus predecessorum beato Germano uiro apostolico nobilis ibi relucebat basilica, maximi populorum instantissima deuotione collectis frequentata.  Ast idem uir feruentissimus diuini honoris amator factus est postmodum, ut pater omnibus, ipsius ecclesie propagator, et intus deforisque strenuissimus cultor, siquidem ab ipsis eam fundamentis undique disposuit, tectura, uitreis fenestris, laquearibus pictis ornauit et excoluit, altaribusque nonnullis cum sanctorum pignoribus propriis titulis dicatis sacratissimam prestitit. Posthec ibidem que diuino erant obsequio competentia accumulauit, hoc est libros, uestes, pallas, signa et uasa sacrificio Dei necessaria; secus uero templum instruit sibi suisque habitacula successoribus pulchro opere facta, et ad degendum tam religioni, quam etiam corporee necessitudini congruentia, nec non etiam in eadem uilla uarciaco duas ecclesias uetustate dirutas, unam in  memoriam sancti Petri, alteram S. Saturnini ex toto reparare sategit, et in cenobio Sanxiacensi aulam S. Baudelii furibunda Normannorum rabie crematam et postea lapsam, sacro diuini amoris estuans igne propriis impensis ad integritatem pristini status reformare, non parua munerum oblatione nobilitauit, largitus quippe ibidem et unam capsam argenteis tectam laminis ac deauratam, et unam crucem magnam similiter argenteam, instar crucis ecclesie S. Stephani fabricatam et sculptam. Duo quoque super altare Dei obtulit pallia optima, et tria facitergia cum calice et patena ex argento fabrefacta et unam Albam polymitam, et casulam prasinam, cum superhumerali et cingulo, utraque auro compta; nam et monachis ipsius loci, quia paupertatis inedia soliti  erant angi, multa conferebat ex suo alimenta, ac, ne deficerent a seruitute Dei, ad exercendos corporum et animarum labores piis eos alloquiis animabat.

Interea ad restaurationem ecclesie sancti Eusebii in suburbio ciuitatis site deputauit solidos centum; similiter fecit et ecclesie sancti Geruasii, que est citra fluuium Ichaune, et hoc iam circa uite exitum. uerum si uita ei aliquandiu prolatata nutu Dei exstitisset, ambas illas ecclesias propriis redintegrasset impensionibus. In ecclesia sancti Germani multa crebro est dilargitus exenia, inter que rutilat argentea tabula in introitu ecclesie ante altare sancti Ioannis, eiusque tumulum posita, et argentea corona, que dependi solet ante prospectum altaris  sancti et confessoris gloriosi Christi Germani; et cum delatus est exanimis ad sepulcrum, isdem locus unum pretiosum ab eius capitulo suscepit pallium. Preterea hanc in sua instituit ecclesia saluberrimam consuetudinem, ut omnes sui episcopatus diecesani sacerdotes cum suis parochianis per dies Pentecostes festiuos, cum crucibus atque uexillis, ad principalem sancti Stephani conueniant aulam, lustratis in gyro cunctis abbatiis, ibique ab archidiacono spiritualis uerbi reficiantur epulis; et dehinc si episcopus exstiterit, percepto benedictionis munere alacres redeant ad propria, cum gratiarum actione. His igitur operum eius insigniis depalatis, quibus coruscauerit animo uirtutibus sequentia pandunt.  Fuit siquidem diuinorum non segnis officiorum amator, atque in solemniis Dei uel sanctorum musice iubilationis seuerissimus concrepator, letus animo, uultu alacris, processu iucundus, conuiuio dapsilis, haustu placabilis, patientia lenis, alloquio sobrius, et omni honestate compositus, amator clericorum, sed potius monachorum, quorum studiis et conuersatione a primordiis fuerat institutus, diligebat militum contubernia sed maior illi inerat erga propinquos affectio, et largitas profusior, uacabat opportuno tempore orationibus, et interdum suorum fidelium instabat collocutionibus, sibi suisque congruentibus: Quotidie post missarum expletionem multis collectis pauperibus cum psalmorum modulatione panis et uini ipse administrator aderat,  dans singulis pro qualitate aut quantitate persone, aut integrum, aut dimidium panem, cum optimo calice uini; et cum hoc faceret omni tempore, in Quadragesima tamen, pluribus plurima erogabat, aliquibus denarios distribuens excepto mandato in die cene Domini, cum uestimenta dabantur et luculentior cibus et potus apponebatur. De multis pauca diximus, quibus in uita mundo floruit famosissimus. Tribuit autem Dominus Deus quo ista aliaque eminentiora de suis scribantur successoribus. Itaque piis honestatus felicis uite laboribus, languore correptus Creatori reddidit animam, suisque corporis in ecclesia sancti Germani nobilem sortitus est sepulturam. Sedit in episcopali cathedra annis 15, diebus 24, et transiit ad Christum XI Kalend.  Maii. Fuit autem Ecclesia sine episcopo ab ipsius obitus die usque ad XIu Kal. Iunii, hoc est diebus uiginti septem.

A beato Palladio usque ad 12 annum et 2 menses episcopatus Domini Guidonis III, scilicet Kalend. August., quo uidelicet die idem episcopus corpora sanctorum pontificum Palladii et Tretici in ecclesia sancti Eusebii diu humata, ut a populis uenerarentur, et ipsi alacrius subuenirent, cum hymnis et laudibus a bustis propriis erexit, et super altare posuit. Sunt anni 325, menses 3, dies uI preter numerum annorum presulum duorum, Theoderanni scilicet et Quintiliani, qui hoc catalogo inscripti in pretitulatione habentur.



CAP. XLu.---De Guidone.

 Guido, sola Dei clementia operante, Antissiodorensis episcopus, Senonico pago ortus est, patre Bosone, matre Abigail. Hic uir primeue etatis crepundiis ecclesie S. Stephani Antissiodorensis sub regimine Domini Herifridi presulis traditus ac tonsuratus est, ubi litteris tam diuinis, quam humanis pro posse eruditus est, quousque ibi degens ad perfectam peruenit etatem, dehinc rebus omnibus Deo se protegente postpositis Rodulphi regis et uxoris eius Emme seruitio se mancipauit, ibique diuersans decedente Waldrico episcopo, ad episcopalem mox inuitatur honorem, et electione cleri et plebis, rex regine precibus ei attribuit cathedram. Sicque XIu Kal. Ianuar. Senonis ordinatus tandem ascensionis  Dominice die, a monasterio S. Germani in Antissiodorensem, ut moris est, S. Stephani inthronizatus est ecclesiam, cuius possessio, quamuis esset exilis, quantum potuit, ut cresceret ecclesia, cui prefuit, et decoraretur uigilantissime sategit; sed quod ibi operatus est, ne forte obliuioni tradatur et cupiditate successorum et ministrorum ab ecclesie dominio subtrahatur, huic opusculo ratum duximus inserendum, scientes quia facientis non deerit premium.

Primum namque uillam Creuennum sancto Stephano sublatam cum suis appendiciis per preceptum regale regis conniuentia loco restituit pristino, tradens medietatem ipsius uille canonicis, et pro absolutione anime ipsius pontificis; alteram uero  medietatem predictis canonicis in die obitus prefate regine, et pro recordatione anime supradicti pontificis. Piscatores tamen in seruitio maneant episcopi per iussionem prepositi canonicorum. Ambonem ibi uilem aspiciens cryptis honeste compositis desuper, honorifice constructum locauit, et iuxta illum altare in honore sancti Ioannis euangeliste et sancti Laurentii martyris, ac omnium Sanctorum honore, ut ab episcopo, si adfuerit, et a clero ecclesie missa celebretur, quo eorum interuentu uiuentis et morientis necessitatibus subueniret deuotissime sacrauit; instituens his tribus diebus quo canonici quotannis pro anime sue remedio reficiantur, impetrans ab archiepiscopo et episcopis sibi subiectis decimas trium ecclesiarum, quarum in Aggliuiaco, scilicet una  consecrata est in honore sancti Stephani in Matriaco alia in honore sancti Felicis, alia in domini Martini honore structa, instituens ut de his tribus Ecclesiis tres fiant fratribus refectiones, una, in festiuitate sancti Ioannis euangeliste, II Nonas Maii, quando in feruentis olei dolium missus fuit; alia, Octauis sancti Laurentii, tertia festiuitate sancti Matthei apostoli et euangeliste, et quod superfuerit ex decimis ecclesiarum ad stipendia sit canonicorum, pro anime sue acquirenda absolutione. Prepositus denique canonicorum S. Stephani Antissiodorensis presbyteros in eisdem ecclesie consensu fratrum eligat, qui et fideliter decimas ecclesiarum ad suum et canonicorum opus recipiant, et archiepiscopo Senonensi synodale seruitium reddant, sicut circumiecte  ecclesie, et nichil aliud requiratur ab archiepiscopo uel a suis ministris. Et ut hoc firmum et stabile in perpetuum permaneat, ipse Archembaudus, Senonensis archiepiscopus, scriptum propria manu firmauit, et cepiscoporum suorum manibus corroborari poposcit, ac archidiaconorum suorum, Prodagii, Bernardi et Theoderici, ceterorumque canonicorum nominibus corroborari precepit, tabulis argenteis bases discoopertas optime decorauit, lampades quoque ibi septem optimas ex argento composuit, habentes in se cum fuste lib. Xu, candelabra duo argento compta, fustes duos deargentatos, quibus feruntur cruces auree, coronas duas ex argento habentes lib. X; cliotedrum optimum auro argentoque constructum.

Introitum, quod Waldricus edificare ceperat, in  altum extulit, camera exornans et in parietibus paradisi turmas ac erebi tormenta depingens gratum intuentibus prebuit ingressum; illic suam infodiens sepulturam, quam postea ante uultum Saluatoris et altare S. Laurentii, quod post ustionem ciuitatis et templi sue desudatione honorifice adornauit et dedicauit, remouere iussit. Supra quam capellam edificauit in honore sanctorum quorum memoria infra ciuitatem uel extra uix aut raro celebrabatur, quorum hec sunt nomina Mattheus, Thomas, Philippus, Matthias, Dionysius, Mauricius, Ignatius, Demetrius, Desiderius, Hieronymus, Syluester, Augustinus, uigilius, Eugenia, Anastasia, Margarita, Lucia, Agatha, Genouefa, Columba, quo eorum earumque  interuentu ciuitas extra saluetur et intra, dans ei alodium in Cauannis uilla, quam Hildebertus S. Stephani seruus acquisierat, ad luminaria illic pro anime sue remedio nocte dieque preparanda: sitque idem alodium in manu presbyteri, qui supra uel infra missarum celebrauerit, solemnia preordinans etiam ut is qui tenebit uineam, quam plantauit in loco, qui dicitur Plantas, in festiuitate uniuscuiusque sanctorum prenominatorum canonicis uigiliam et missam celebrantibus sex sextarios uini ad exhibendam caritatem pro eo persoluat, post duos quoque parentes, uel fideles suos quibus predictam plantam reliquerit, canonici in sua recipiant, et ipsi quod instituit pro se expleant; quod si non fecerint, merces ab eo non tollatur et Deus ab illis  requirat. Denique abbatias sancti Iuliani, scilicet sancti Amatoris ac sancte Marie ab episcoporum potestate longo iam tempore subtractas per supplementum domini Hugonis Francie ducis, per preceptum regale regis Ludouici manu firmatum, ecclesie quas amiserat, multo studio multoque labore restituit; altare sancti Stephani medium purpura imaginibus aureis penitus cooperta honestissime ambiuit, uidens etiam et ecclesie ambitum non adeo esse magnum, arcum inter duo ostia nouum condidit prope altare, apertis maceriis duo ibi in modum crucis oratoria ut ibi plures Deo seruire possent construens. Quod cum ageret, inuidia, ut arbitror, diaboli maceria uetusta cum noua ab arcu usque ad arcum fundo tenus corruit; quam mox renouari absque  mora non piguit; sicut enim predicta sancti Stephani ecclesia post incendium funditus est eruta; ita post modum ab eo ab ipsis est eleuata fundamentis et ampliori decore quam fuerat antea, uitreis magnis et camera exornata; oratoria quoque duo dextra et sinistra ad instar, quod prius fuerat reedificauit, superadiiciens cryptas ipsis oratoriis, in quibus etiam et altaria instituit, ut populi aduenientes inuenirent, quo possent lacrymosis immorari suspiriis deprecando et obtinendo Dei et sanctorum, in quorum honore ipsa sunt altaria misericordiam. His ergo comptissime dilatatis, hec eadem basilica in superioribus sui partibus speciem pretendit sancte crucis, in medio uero ecclesie podia constituit, et uultum Saluatoris cruci affixum collocauit inibi; altare quoque decorauit  tabula argentea eleuata imaginibus et aliis picturis, consecrans illud sub die u Idus August. in honore sancte crucis et sancti Matthei apostoli et euangeliste et sancti Romani militis et martyris. Fuit igitur predictus Guido episcopus simplicitati innitens, moderate prudentie, atque in quantum ualuit non magis preesse quam prodesse uoluit uniuersis; nam inter cetera honestatis opera dictata proprie manus edidit responsoria cum antiphonis canenda in solemnitate sancti martyris Iuliani, instar tamen harmonie habentia melodiam Germani gloriosi ob hoc precipue, quod eidem pontifex sanctissimus sicut in gestis ipsius inuenitur, predicti martyris solemnis natalitii diem uniuersis incognitum Domino sibi reuelanti ostendit celebrandum:  sicque cum esset religiosorum ac bonorum amator prauorumque seuerus redargutor, egit quandiu exstitit. Sedit autem in episcopatu annis 29 et obiit in pace uIII Idus Ianuar., et sepultus est in ecclesia S. Stephani maiore, quam ipse reedificauerat. Fuitque ciuitas sine episcopo, menses 3 et dies 8.



CAP. XLuI.---De Richardo.

Richardus, natione Antissiodorensis, ex patre Ioanne, et matre Maria, qui beati Germani a pueritia exstitit monachus, atque ut e pluribus superioribus fieri contigit, ex eiusdem presulis monasterio rogatus tam a clero quam a plebe constitutus est episcopus; erat enim nimie simplicitatis et minoris industrie, et idcirco predecessoris sui ualde impar incrementis sibi commisse Ecclesie. Fuit autem  temporibus regum Lotharii Iunioris, ac Ludouici filii eius qui finem regnandi suo generi imposuerunt. Sedit quoque in episcopatu annos 9, mensem 1, dies 2, et obiit XuII Kalend. Iunii., sepultusque est in ecclesia beati Germani, fuitque ciuitas sine episcopo, menses 7 et dies 24.



CAP. XLuII.---De Heriberto.

Heribertus, Francigena, filius Hugonis ducis, cognomento Magni, ex concubina, Raingarda nomine, nobilitatem paternam, materna disparitate obliquauit; ex patre enim supradicto Hugone frater Hugonis postmodum regis ac duorum ducum Burgundie, Ottonis scilicet atque Henrici, editus exstitit, qui quanto persona carnee molis elegantior, tanto pronior secularibus desideriis ac uoluptatibus apparuit.  Religiosis tamen quibusque clericis, et precipue monachis reuerentiam summi impendebat honoris: huius ergo pontificatus tempore dux Henricus eius frater, ut erat totius religiositatis amator, monasterium beati Germani domino Maiolo commisit abbati, qualiter uidelicet regularis norme tramitem inibi constitueret, sicuti per multa loca, tam in Italia quam in Gallia dignoscebatur fecisse monachorum. Longo enim iam transacto tempore, locus ibidem absque abbate a prepositis regebatur, qui gratanter illum suscipiens regulari districtione queque repererat deuia, ad unguem correxit. Postmodum uero uir sanctus ac uenerabilis Maiolus prefecit ibidem uirum honorabilem, Heldricum, abbatem, qui et ipse  predictum locum ad regularis beati Benedicti tramitis informauit callem, quem predictus episcopus, nec non et frater eius dux Henricus nimio cum suis dilexerunt amore; sed, ut prediximus seculari pompe oppido innitens, larga militibus plus iusto exhibebat donatiua, in tantum scilicet, ut Odo Carnotensis, et Heribertus, Trecorum comites gratia beneficiorum eius ditioni parerent, in propria denique diecesi nulla compellente terroris indigentia, quin potius uenandi lasciuia duo stabiliens castra muniuit, unum in Riuo Lanuto apud Ferredi uillam, aliud a ciuitate X milliario Tuciacum uocabulo, que uidelicet castra dicebat, non minus ecclesie sibi commisse, quam ad munimen totius pagi ualde in longum profutura; sed nequidquam: ab initio enim  seminium altitudinis carnis humane corruptionem messuit, quia Deus alta a longe cognoscit . Multum enim aliter quam estimare potuit mortalium quisquam postmodum contigit. Denique tyrannica rapacitate fuerunt postmodum ad exterminium eiusdem prouincie, et facti sunt habitatores illorum rebelles episcopis et peruasores ecclesiasticorum, ad ornamenta tamen ecclesie, que tunc perplura erant, tam in libris multorum auctorum, quam in reliquis utensilibus minus manum extendit, ut ea exstirpando dispergeret, et hoc ex parte fuit approbabile, quoniam si ea studio suo non auxit, nequaquam tamen supra modum minuit. Ecclesiasticas ac monasteriales institutiones predecessorum suorum iuxta morem antiquum, alacri animo a clericis  seruari consensit. Fuit enim temporibus regum Hugonis fratris sui ac filii eius Roberti; pontificum quoque Romanorum Marini, cognomento Petri, Sergii atque Brunonis, cognomento Bonifacii; imperatorum autem Ottonis secundi et tertii, archipresulum Senonum, uero Anastasii uiri optimi, et Sewini. Sedit autem in episcopatu annos 25, menses 7 et dies 16. Obiitque apud castrum Tociacum, quod, ut superius diximus, ipse construxerat, X Kal. Septemb.; quod etiam ualde displicuit quibusque religiosis, quod dum cepit infirmari, non se protinus proprie sedi deferri mandauit. Sepultusque est in ecclesia sancte Marie infra muros ciuitatis. Fuit autem ciuitas sine episcopo menses 7 et dies 15.



CAP. XLuIII.---De Ioanne.

 Ioannes, natione Antissiodorensis, patre Ansaldo, matre Raingarda, parentibus quidem mediocribus editus, sed secundum proprii nominis sui insigne presagium, diuina sibi gratia largiente, mentis nobilitate, que carnis pretiosior est, excellenter uiguit, litterarum studiis a primeue etatis indole operam dans, quibus luculentissime institutus claruit, ac postmodum inter scholasticos illius Gerberti uiri, utcunque doctissimi, tunc Remorum archipresulis, dehinc Rauenne, ad ultimum Romane sedis cathedram indeptus, petalum pontificale meruit. Culmen scientie artium liberalium Ioannes perorando roborauit; dehinc efficacissimus puerorum didascalus primitus, post hec pedagogus clarus refulsit, et ad  honorem perlectus est archidiaconatus, decedente namque ab hac luce supradicto presule Heriberto, nonnulli clericorum quos altitudo seculi ad hoc illiciens impulit qualiter in episcopalem cathedram, tam fastu parentele quam promulgatione pecunie inueherentur. Cumque regi Roberto de quibusdam, ac precipue de quodam Guidone nimium secularissimo per Henricum ducem suasum fuisset, ut consecraretur episcopus, et rex quemadmodum eum hortabatur, assensum preberet, ac iam metropolitanus Senonum pontifex, uidelicet Sewinus uocatus esset, ut de more perficeret, cessari contigit. Conquerebatur ergo super hoc tota unanimis concio canonicorum fratrum, ac reliqui totius plebis sanum sapientes abusiue fieri testabantur, idcirco maxime  quod clericorum electione, ut antiquus mos habet, deberet institui pastor Ecclesie. Quod comperiens archiepiscopus ad propria rediit, dicens nolle se loco pastoris ouili Christi leonem seu lupum constituere. Interea mittitur ad regem, aperitur ei querela simul et commune decretum utriusque conditionis hominum sexus et ordinis, nempe Ioannem ex uoto illorum omnium idoneum fore pontificem. Quod rex ut audiuit libentissime annuens, qui eum pro sua scientia et religiositate affatim diligebat, nec reuera contra ius fasque absque cleri electione uel plebis episcopum uolebat constituere; mox uero ut comperta est regis uoluntas, a ciuibus rursus denique reuocatur archipresul, ac sic ex more sacratus Ioannes in se de pontificali, gaudentibus uniuersis,  constituitur. Factus uero antistes non mutauit in illo sublimitas pontificalis cultum anterioris humilitatis, sed potius omni diligentia elaborare studens, ut humilior, quam antea fuerat, cunctis appareret, in doctrina scilicet, in confabulatione, in habitu uestium, in parcimonia ciborum, in conuentu fratrum communium horarum ita se conformabat humillimum, ut uix dignoscere poterat, nisi cum ageret principale officium, fuisse eum qui uidisset episcopum. Erat enim psalmodie non tam frequens, quam assiduus, et in orationum excubiis peruigil et strenuus: transigebat enim plerasque noctium commanens solus in ecclesia metaneas agendo iuxta altare beati Stephani, usque dum generales fratrum significarentur  matutini. Dedit igitur in uictu fratrum canonicorum altaria 5 cum suis redditibus, id est Puluereni, Partiaci, Gargiaci, Monasterioli, Campiniaci, et sub anathemate interdixit ut nullus successorum suorum presulum uel aliorum quisquam hominum presumeret aliquod sue largitionis donum irritum facere, ne forte uidelicet propter inopiam indigentie, non ualeret clerus ecclesie officia Deo digna persoluere, dum licet in ipsa sede potissimum fore ac ceteris elegantius officiale ministerium clericorum olim dignoscitur uiguisse, sed Scriptura testatur, unde bonus proficit, inde impius contabescit. Proh dolor! illudebatur ab impiis ciuibus, quod careret mundane superbie fastu, uel consanguinitate illorum episcopus, et eiusdem genus, nec non et alia de eodem conuica cauillando  cachinnabantur. uerumtamen Deus, qui potius mentem eligit quam gentem, preuidit sibi de talibus ultionem in posterum futuram. Nam eosdem uiri humillimi derogatores, postmodum superbia secularis pompe cum sua stirpe detriuit ad solum usque; priuilegia enim que antecessores illius beato Germano tam Heribertus quam ceteri de altaribus in sua diecesi constitutis perpetualiter facta contulerant, sua auctoritate roborauit, eique uineas ac uolumina librorum egregia tradidit; apud quem etiam humili prece obtinuit, ut sepeliri mereretur. Mense quoque Ianuario dolore tactus corporis cepit infirmari, qui deductus usque ad ultimum pene exhalationis spiritum raptus in exstasi satis decoram uisionem uidit, qui protinus euocans uirum clarissimum  sibique amicissimum Achardum tunc monasterii beati Germani prepositum, abbatem uero postmodum, ei huiusmodi uisionem retulit dicens: Modo, inquit, mihi apparuit Dominus meus iehsu Christus, simulque cum eo Germanus beatissimus, aliique quamplures splendidissimi uiri, quorum presentia permaximum contulit mihi, et mei doloris leuamen et animi sospitatem, qui etiam mihi spoponderunt Domino miserante, mox ut euocatus a corpore fuero, protinus in illorum adunari consortium. His dictis orando summis labiis nomina sanctorum depromens, crebrisque suspiriis ac lacrymosis oculis ad celum respiciens, excessit a corpore, XII Kal. Febr., sepultusque est apud B. Germanum, non infra ecclesiam, sed deforis iuxta  parietem, ut ipse rogauerat, decernens humilitatis gratia. Postmodum uero a monachis dum amplificaretur ecclesia intra ambitum ipsius ante altare, uidelicet beati Petri decenter est locatus. Sedit autem in episcopatu anno uno, mensibus 7 et diebus 10; et fuit ciuitas sine episcopo anno uno, et mense uno et diebus sexdecim.



CAP. XLIX.---De Hugone.

Hugo Cabillonensis, ex patre Lamberto comitum uenerabilissimo, et matre Adelaide generosissima, cuius pater, uidelicet Lambertus comes iam dictus construxit monasterium Paredi cenobiorum luculentissimum, illudque largissimis facultatibus ditauit, ibidemque honorabiliter requiescit. Hic igitur post  patris obitum, dum ad regis curiam pergeret, habuit transire per ciuitatem Antissiodorum, qui diuertens orandi gratia, dum intraret ecclesiam B. protomartyris Stephani. Erat tunc prima hora ipsius diei cum orationi incumbens audiret chorum psallentium hymnum eiusdem hore dulciter resonare, ut erat pii cordis ac lacrymarum effusione facilis gratior effectus referebat idem postmodum se dixisse: O Domine, rex celi et terre, creator omnium bonorum, et distributor honorum, si ad hoc tua prescientia me esse uoluit, ut aliquando mihi episcopalis dignitas te largiente conferatur, in hac obsecro de me fiat uoluntas tua; quod etiam postmodum, ut petierat, ita fieri contigit: optabatur nempe a pueritia ad plerasque sedes ciuitatum pertingere ob sui  nobilitatem a multis; decedente uero ab hac luce Ioanne presule, cum de restaurando pontifice conquereretur, fauente Henrico duce, atque annuente Roberto rege, electus est ex more predictus Hugo ac consecratus in ecclesia beati Germani, indeque principali sedi Antissiodori datus episcopus. Huic non par erat affinitate germanus frater, qui uidelicet hereditario iure res paternas regere potuisset, idcirco multimodis perturbationibus irretitus, dum utriusque honoris occuparetur curis, minus prodesse poterat singulis; contigit etiam tunc temporis post mortem scilicet Henrici ducis, qui eius germanam uxorem duxerat, ut Burgundionum permaximi regi Roberto rebelles existerent, ita ut illius ditioni nollent omnimodis esse subditi, nec eius parere imperiis;  preripuere insuper sibimet usurpantes sedes et castra prefati ducis, auunculi scilicet eiusdem regis. Hic tandem cum suis omnibus irrefragabilem suo regi seruans fidem, ac perinde ceterorum inimicitias forti animo diu multumque sustinuit, ac multoties a sede propria prohibitus paterna contentus possessione suorum, qui illum ualde diligebant, fultus auxilio mansit. Quoties uero contigit illi cum hostibus illis predictis nugacibus dimicare, semper omnimodis uictor exstitit, et non immerito, nempe iuxta preceptum apostoli: Dominum timete, regem honorificate ; et item: Omnis anima potestatibus sublimioribus subdita sit . Ac licet Scriptura dicat semper: Pax cum bonis, et  bellum cum uitiis; atque utilius sit oriri scandalum quam relinquere ueritatem, si aliter nequit fieri, tamen ob timorem huius rei pergens ad papam Romanum acriter se penitere clamauit, indignum se uociferans ac reum cure pastoralis ac pontificalis dignitatis; qui dehinc tale scriptum ab eodem suscepit: »Ioannes, gratia Dei Romane sedis episcopus, uniuersis in orbe terrarum Ecclesie filiis. Nullum in catholica Ecclesia maius potest esse nefas, quam existimare alicuius neuum criminis precipue penitentis, quod non queat dissoluere concessa Petro a Domino clauis. Debemus enim ante oculos mentis reuocare lapsum ipsius primi pastoris, qui, dum Magistrum negauit, protinus ut penituit, non solum gradum uel dignitatem apostolici culminis non  amisit, sed potius sui ouilis custodiam Christus illi postmodum euidentius assignauit: quod nil aliud, ut credimus, quam lapsorum medicina fuit. Proinde fratri nostro Hugoni, Antissiodorensi presuli, Deo et nobis sua peccata confitenti, seseque culpabilem reddenti, plenariam a Deo pollicente promittimus consequi indulgentie ueniam, secundum sponsionem eiusdem, qua dixit: Non ueni uocare iustos, sed peccatores ad penitentiam . Ideoque nobis debet effici carissimus, quia Dei timore correptus apparet humillimus, et quia in talibus requiescit Deus.«

Preterea rex Robertus, collecto in unum exercitu ualido tam de gente Francorum quam Normannorum, habens secum Richardum, potentissimum ducem  ipsorum, occupans deuastauit permaximam Burgundie partem. Cumque primitus ad ciuitatem Antissiodorensem deuenisset, uolens eam capere, quod fertur urbi illi nunquam contigisse, ciues eiusdem urbis fortiter ei restiterunt. Dehinc, cum ad beati Germani castrum expugnandum tota regis phalanx, idemque rex loricatus intenderet, nutu diuino territus, cum multa cede suorum inde rediens, penetrauit Ararim usque superiora Burgundie, predicto Hugone cum eo gradiente; reuertens quoque rex Franciam, nec tunc quidquam egit preter cladem regionis. Post aliquot uero annos dierum, iam dicti primores Burgundie in dilectionem regis pacifice deuenerunt; per Hugonis tamen consilium, quidquid idem rex facere decreuerat,  disposuit; eique, quod accipere placuit, libentissimus condonauit. Constituit ergo pro redintegranda seu firmanda pace concilium episcoporum ac multorum tam nobilium quam plebeiorum innumere multitudinis in comitatu, quem gubernabat, Cabillonense, in loco, qui uiridunus dicitur, ubi etiam sanctorum reliquie diuersis regionibus delate diuersas sanitates egrotis contulerunt. Itemque aliud concilium pro eadem re in pago Antissiodorense, apud Airiacum uillam beati Germani, in quo rex Robertus cum episcopis ac abbatibus adfuit, simul et innumerabilia sanctorum pignora totius pene prouincie. ubi dum quidam peterent ut gloriosi Germani corpus illuc deferretur, respondit Hugo episcopus: Absit ut ossa incomparabilis uiri pro quacunque re  aliquando commoueantur; quod ceteri audientes gratanter consenserunt. Similiter et per uniuersa loca, ut in pagis Diuionense et Belnense, atque Lugdunense concilia sepius celebrari fecit. Huius in tempore ciuitas Antissiodorum exitialiter igne cremata est, et res humane in fauillas redacte preter ecclesiam beati Albani martyris, a beato Germano constructam; tunc principalis ecclesia protomartyris Stephani funditus corruit, quem protinus idem presul cepit maiore ambitu ac cryptarum curuaturis quadris lapidibus certatim reedificare; nam prius delicatiore materia constiterat, minimisque lapillis; iam uero altius opere ecclesie edito, rursus ciuitas reincensa est, sed nouum opus  ecclesie mansit incolume. Anno igitur circa nongentesimum sextum a passione Dominica cenobium Milarense, iubente Heldrico, monasterii sancti Germani abbate, per dominum Tealdum monachum, qui eidem tertius in regimen successit, honorifice amplificatum atque sublimatum est, tamque edificiis quam possessionibus, ac supellectili auri argentique oppido decoratum, atque ab eodem pontifice solemniter, ut decebat, constat esse sacratum, in qua etiam consecratione interdixit sub anathemate, ut nullus mortalium presumere deinceps auderet uim, seu calumniam, nec aliquam tortitudinem inferre pro quauis occasione rebus eiusdem ecclesie.

Contigit uero posthec, ut beati Desiderii egregii  pontificis Antissiodorensis corpus, quod in ecclesia beati Germani sepultum habebatur, illuc deferri a fidelibus rogaretur, precipue tamen a predicto fratre Tealdo, qui eumdem sublimauerat locum. Sed ut in talibus fieri assolet, inter partium uelle seu nolle aliquod temporis spatium euolutum est; tandem procurante episcopo concessum est a monachis seu a cetero clero et totius pagi populo, ut exoratum fuerat, deferri; repositum namque est supradicti pontificis uenerabile corpus in argentea theca centum appendente libras, sicque cum exsultatione totius plebis deportatum est honorifice ad monasterium Melerense, cognomento uallis Pentane, ibidemque in ecclesia genitricis Dei Marie constat esse locatum; quo in loco eodem exorante, plurima  prestantur poscentibus beneficia. Illud etiam memorie tradendum quod primitus a Quintiliano uiro nobilissimo, bine ecclesie inibi constructe fuere; una siquidem in honore sancte matris Domini Marie; altera quoque in egregii presulis Germani ueneratione, que uidelicet nunc uno ambitu spatiosiore collecta tredecim altariorum aris cum suis absidibus examussim dispertita est; claret enim locus ille ab initio uirtutum miraculis atque infirmantium sanitatibus. Contigit enim plerumque, ut ipsi uidimus, dum fideles deuoti ad eumdem locum de longe uenientes candelas absque lumine in manibus gestarent plus minusue stadio antequam ad monasterium peruenirent, ut ex eisdem candelis ignis flammiuorus eructaret, si quislibet uero ex rebus ad eumdem  locum pertinentibus, ui seu furto fraudem fecerit, continuo euidentissime rector iustorum ultor existit, ac quidquid ibidem fideliter petitur affatim impetratur.

Preterea tricesimo septimo sue ordinationis anno, perrexit predictus Hugo Ierusalem, satis honorifice ad sepulcrum Domini oraturus, ac inde rediens alacriter, proprie sedi innitens mansuetior degit. Ecclesie matris sedem, quam antea edificiis sublimauerat, accuratius studuit postea adornare, et donis Dei aptis seruitio studiosius curauit insignire, unde et duo mire artificiositatis mirique operis et pretii uestimenta episcopalis dignitatis conuenientia officio, eidem cooperante sibi Dei gratia meruit impertiri; horum unum, quod quasi minoris pretii uidebatur,  totum auro Phrygio mirifico circa collum amictus, et ceruicem usque ad ima, stola, manipulis, in loco suo decentissimus operiebatur. Casula quoque purpurea grandes aquilas coloris coccinei intextas circumquaque monstrabat, cuius superficies auri Phrygii circumductionibus stellantibus resplendebat; alterum siquidem qualis fuerit imperialis Ottonis munificentia, cuius illud ei datum est manu, testificatur, nempe uelut in capite sancti Aaron dicitur, in amictu lamina aurea margaritis et lapidibus pretiosis intertexta, quasi regali diademate summi sacerdotis caput illustrabat, palla uero carbasea aureo circa pectus effulgens rationali a genibus ad talos usque holoserica  limbo deaurato mirifice pontificalia uestigia complectebatur. De stola quoque et manuali ad purum aliquid dicere fabulam sonat, cum siquidem utraque de auro purissimo cum malis punicis condita inexplicabili artificio opus ostendebant elegantissimum; casula autem coloris etherii Phrygio palmum habente, superhumeralis et rationalis effigiem ad modum pallii archiepiscopalis honorabiliter pretendebat; omnia preterea quecunque illis intererant uestimentis iure et decenter excellentia intra Sancta sanctorum portabat episcopus. Honorauit iterum sancti Stephani ecclesiam aliis ecclesie necessariis ornamentis, inter que etiam missale dedit aureis litteris annotatum, pontificum seruitio et officio satis aptum: dedit et calicem unum cum patena eximium,  quem quantitatis et ponderis magnifactum de argento opus insignibat deauratum: fecit preterea et in eadem ecclesia fieri duo signa quantitatis magne, que secundum quantitatem digna Deo sonorum conuenientia et dulci coaptata sunt modulatione, inde inter cetera nulla dignum duximus obliuione, quia apud castrum uarziacum sue et antecessorum suorum proprium ditione sancte Eugenie ecclesiam a beate recordationis antistite Gualdrico constitutam, qui et reliquias ipsius sancte uirginis a Ioanne apostolico impetratas deuexerat, que per temporum longeuitatem subrepente Patrum quorumdam incuria, nullius pene seruitii Dominici frequentabatur instantia, ad tantam donante Deo restaurauit gloriam, ut et intus et foris eius usque in hodiernum  diem in ea labor appareat. Nam parietes dealbari faciens, uitreis et laquearibus honestauit, et pallia, libros, et ornamenta diuersi generis inibi donauit, simul etiam de redditibus proprietatis sue canonicalis ordinis personas probatas eligens, decem ad diuinum seruitium prebendarios in eternum deputauit. In Conada similiter castello sue matris sedis, sancti martyris Laurentii ecclesiam construens, diuinitatis cultum ampliari, et Dei fidelium curam et seruitia honorifice haberi in manu sacerdotum, de suis largiens imperauit; deditque ad uictum canonicorum fratrum paredas omnium ecclesiarum eorumdem que habentur in episcopatu Antissiodorensi, similiter et debitum horreorum, id est grangaticum, quod ad se pertinebat, illis habere permisit,  precepitque ut in siluis sancti Stephani de porcis illorum nunquam acciperetur pastinaticum. Tunc etiam constituit ut annis singulis ab eisdem canonicis sublimi solemnitate sancti martyris uincentii festiuitas usque in octauum diem celebraretur. Dedit etiam ad uictum canonicorum fratrum partem Creuennii uici, quam redemerat ab Arduino archidiacono, cum autem cepisset infirmari, sentiens se diutius non uicturum, iussit ex rebus propriis honorifice reedificari a fundamentis ecclesiam beate Marie, que primatum dicitur tenere intra muros ciuitatis: quod tamen opus imperfectum reliquit. Cernens quoque suum propinquare obitum, contulit se deuote ad beati Germani monasterium, ibidemque  monachalem induit habitum, sicque post diem quartum, scilicet pridie Non. Nouemb. consecutus est presentis uite terminum, sedit autem in episcopatu annos 40, mens. 8 et dies 4, et fuit ciuitas sine episcopo dies 36.



CAP. L.---De Heriberto II.

Heribertus secundus, qui est in catalogo episcoporum 50, natione Antissiodorensis, ex patre uauterio, et matre Hemma fuit, quem antecessor eius Hugo in pontificatum elegit, cui postmodum rex Henricus cum maximo exercitu ueniens in Burgundiam, episcopatum ex more dedit. Hic in die ordinationis sue, cum secundum ecclesiasticam consuetudinem cathedre innixus episcopali ad sancti Protodiaconi Matrem sedem nobilium humeris deportatus  esset, dedit Ecclesie pallium ingens optimum, quod uulgo dorsale dicitur, quod etiam usque in hodiernum diem inter cetera Ecclesie ipsius ornamenta uideri manifestum est. In temporibus itaque huius dominus Leo papa in Gallias ueniens Remis metropoli concilium celebrauit et quosdam episcoporum de heresi simoniaca in faciem Ecclesie redarguens notabiliter dedit: inter quos Senonensem archiepiscopum Gelduinum, et Lingonensem Hugonem multarum iniquitatum uitiis infamatos, et a suis multoties reuerenter, ut decebat, Patres admonitos, et correctos, uolutabro sue prauitatis male inherentes, etiam pene apostatas de sedium suarum potestate deposuit, et in reprobe uite diutina penitudine ad examinandum interdiu dimissos, diuino  respectui reseruauit, quem in redeundo pater iste secutus usque ad ciuitatem Tullum, in qua beatus ille ante papatum sederat episcopus, colloquiis illius recreatus, sacris persuasionibus informatus, benedictionibus iucundatus, ad sedem suam repedauit in pace, satis hilaris et letus, sed non longo post tempore cum a duce Burgundie Roberto, qui in tempore adhuc suo Antissiodoro ciuitati imperitabat, quique sua et fraterna regis Henrici potestate elatus, multas sibi et ob clericos suos molestias inferebat, aliquandiu infestatus esset, impatientia quadam et angore animi abrenuntians secularibus, eternis inhiando, postquam iam per tredecim annos episcopatui prefuerat, apud sanctum Saluatorem in pago Senonico, monachus effectus est, ubi in Dei seruitio  multis postea regulariter uiuens annis, substituto sibi iam successore Goffrido, et cathedram illius feliciter obtinente, migrauit ad Christum uII Kal. Feb., et sepultus est in eodem cenobio.



CAP. LI.---De Goffrido.

Goffridus beata dignus memoria episcopus, filius Hugonis Niuernensis uicecomitis fuit, de Castello, cui uocabulum est, Campus Alemannus, mater uero eius de consularibus uiris orta Ermengardis nuncupata est. Hunc in palatio suo clericum habens honestum Philippi pater rex Henricus, operante quidem diuina clementia, tota quoque nostra collaudante Ecclesia, indulsit nobis presulem necessarium sane, utilemque per omnia. Nam ut toto, quantus  erit eo die utar ad huius rei testimonium clero, quando ipse intrauit Ecclesiam, sic nudum uestimentis presbyterium, sic ecclesie corpus ornamentis exutum, sic chorum cappis exspoliatum reperit, ut in 5 tantum panniclerosis, et sexta que bona erat, chorus psallendo triumpharet, nullaque preter unum dorsalium parietes operirent, nisi quedam lanea, et cum his pauca palliola que ex sua utilitate essent Ecclesie residua, nulla denique pontificalia, in quibus ipse missam decenter celebraret, haberentur indumenta: incultam itaque recepit, sed ut suus dissimilem successor acciperet, laborauit. Nam et chorum honestis 13 cappis letificauit, regiisque dorsalibus quinque parietes decorauit, ordinem quoque ingredientium ad altare in festis  atque profestis diebus congruis cultibus adornauit. Nam casulas contulit 4 purpureas et dalmaticam insignem, et tunicas luculentissimas, stolas albas, cum manutergiis multiplices ac pretiosas, altare argenteum dedit, nec non omnia, que subnotantur, argentea: calicem, thuribulum, cum acerra, candelabra duo, ampullas 2, urceum ad aquam benedictam, et urceum ad manus sacerdotum abluendas, manile etiam, et labrum ad aquas de manibus abluentium suscipiendas, sed et hoc uolumen  renouauit.

Quod si cetera, que his digne addenda sunt illius beneficia omnia ex toto adhuc scribenda sunt, magnam oportuerit esse pellem, que pro numero et quantitate receperit uniuersa: nam cum dilectio sit  in mandatis Dominicis omnibus diffusior, nec in isto circa clerum suum modica fuisse non solum in affabilitate iucundissima probaretur, sed et in ipsa mense communione, ipsius facillime dilectio eadem, uel ab incautis cognosceretur. Cum ultra regularium epularum delicias, non paucos quotidie conuocatos clericos nobilis illius reficeret letitia. Quid latius hac dilectione? de eo scribendum exsequi debemus, tamen ut non adulando ueritatem palpare dicar a quibusdam non rectis quippe iudicibus, in hoc quasi reus arguebatur, sed sicut frequentissime audiebamus illum conscientiam inde suam sub obtestatione reserantem, credimus, et esse credendum asserimus, nec utique propter illius excusationem magis credimus, quam propter ipsam rei apparentem certitudinem:  scilicet, quod nulli eorum in corde suo inimicus, nulli infectus odii zelo fuit, sed qui conscii aut iram illius sese promeruisse, sic imponebant illi, cum nec ipse malefactis eorum consentire, nec illi correptioni ipsius paterentur acquiescere. Nam ut in Deo sanctorumque fide loquar, testibus etiam cunctis, quibus erat in ueritate cognita uoluntas illius, ea mens, is animus semper illi fuit, ut nemo bonus, qui non ei perfecte carissimus esset, nemo malus, si uel corrigere nequibat, uel aduersari, quin ei saltem displiceret: imo nisi clerum suum dilexit, quomodo terras illas optimas, que sunt apud sanctum Priscum, aut quomodo uillam amenam et frugiferam Arlacum, quam Hugo miles  ei clarissimus reliquit moriens, quoniam de feudo suo ab episcopo illam tenebat, quomodo nisi clerum suum multum dilexit, hec illis tanta in generali dedit. Conscriptum est autem, a fructibus eorum cognoscetis eos, sed his non aliter, quam dictum est, constantibus. Nunc animaduertant successores episcopi sui ipsorum memores, quanti debeant et ipsi facere memoriam illius; acquisiuit enim cum labore, quibus illi frui possint in quiete: nam consuetudines castelli Conade, episcopalesque redditus, quos siue pre negligentia, siue incuria sua diues potentia precedentium presulum fastidiens illuc ire, iam usque ad obliuionem repetere intermiserat, atque ideo raptorum quorumdam interim concupiscentia uiolenter peruadens illos redditus  ad sese tanquam debitos retorserat, multa astutia, multo conamine et sudore, cum in alienum ius iam transissent, uiriliter reduxit. Eodem quoque modo abbatias duas in suburbio ciuitatis sitas, id est, beate Marie Domini nostri genitricis sanctique Amatoris episcoporum ditioni antiquitus traditas et delegatas, cum eas tyrannus quidam a quodam episcopo in beneficio susceptas, longo tempore possedisset, suoque cuidam filio, episcopo uidelicet Eduensi, lege hereditaria post se donasset, uir probus inde multoties, sicut uidimus, probatis personis, tam clericorum, quam laicorum conuocatis, sanctorum quoque canonum reuolutis collatisque sententiis, rato et constanti iudicio ad iustum et debitum ab illicito dominio reuocauit. Licet etiam hic  subiungere quod talem habuerit ipse in secularibus causis industriam, tantaque semper usus est libere loquendi audacia, ut nec ipsi principes mentiri presumerent, eo audiente. Tertia uero que est, sancti Eusebii abbatiam in ordine canonico ab exordio constitutam, sed delapsam usque ad suum tempus, et tunc demum annichilatam restitutis canonicis et abbate, sicut in priuilegio eiusdem restitutionis habetur, reparauit. uarziacum etiam, quia sinus est episcoporum, et locus amabilis, ab inimicis primitus purgatum, deinde feliciter edificatum, tandem interius exteriusque murorum protectione muniuit, que quandiu proderint futuris pontificibus, tandiu optamus illum circumdari omnium benedictionibus, qui  denique si uoluerint bene gesta illius imitari, piam eius humilitatem, qua diebus singulis per omnes Quadragesimas pauperibus tredecim lauare pedes manibus propriis, et ieiunus ministrare, sed et eosdem in Pascha uestire consueuit, ne tradant, obsecramus, unquam obliuioni: ad horum siquidem florentes in eternum usus capellam sancti Peregrini in ripa fluminis urbi prope contiguam cum appendiciis suis longa peruasorum iniuria supradictorum modo subreptam uictorioso certamine strenuus expugnauit; sed dum hic solos delectent, que sua sunt, episcopos, iterum prouidere debemus, ne longius differendo, que omnibus fere presunt, plures incurramus inimicos. Ergo ut de quamplurimis ipsius benefactis adhuc aliqua proferamus, illud quantum fuit, quod  hanc ecclesiam tantam biennio prope antequam pater idem carissimus moreretur, incendio consumptam, in subito tempore, id est infra breuem spherulam unius anni, trabibus et tegulis ipsemet assidua sollicitudine uel cura carpentarios aut famulos suos, seu ceteros collaborantes satagens restaurauit, quinque uero fenestras que sunt in supremi cancelli fornice quinque de domo sua clientibus, ut quisque suam uitrearet, distribuit: sextam quoque maiorem, cunctarumque precipuam altare sancti Alexandri clarificantem, ut suus capellanus faceret, exarauit. Neque de corona muri claudentis altare sanctorumque presulum pietas habentis effigies silere iustum est, quem canentium oculis sacerdotum non solum ideo opposuit, ut ab eis uisus inanes et illicitos excluderet,  uerum et idcirco, ut si quis uanitate uel tedio grauatus extra se duceretur sicut sepe contingere ex nostre fragilitatis uitio solet, illa presenti uisione, et aperta tot bonorum per picturam memoria mentem et omnium quasi uiuo reuocatus consilio ad fortitudinem pietatis releuaret.

His et huiusmodi alias uir prouidus et benignus excogitans ecclesie sue quascunque poterat temporales, et eternas utilitates, elegit etiam cum laude et cum gratiarum capituli sui actione, quosdam quos gratis canonicos ad prefinitam obedientiam constituit, presbyterum scilicet dignum et idoneum qui quotidie pro defunctis canonicis nostris, proprie offerret, aurifabrum mirabilem, pictorem doctum, uitrearium sagacem, alios nec non, qui singuli,  prout cuique erat facultas, in officio suo deseruirent; plenus itaque omni beneuolentia erga ecclesiam suam ea sola contentus attentione, cepit crescente ciborum fastidio paulatim egrotare, unde conuocatis ad se decano suo, quibusdamque fratribus aliis, ipsisque presentibus eleemosyna sua prudenter disposita, multisque dimissis, prout poscebat instanter ipsa necessitas, cum osculo pacis et signaculo benedictionis recedens, erat enim hic apud nos pater piissimus, cum ubertate lacrymarum deferri se uarziacum fecit, ut inde ad monasterium caritatis super Ligerim facilius portaretur ibi sepeliendus. Locus ille sanctus cum aliis quibusdam religiosis locis in Antissiodorensi pago suo tempore inceptus est,  consilio quidem, imo auxilio suo nunquam uix destitutus, quapropter si ibi tumulatus esse uoluit, nulli iniquum uideatur, quasi pateat eum uel huic loco illum pretulisse, uel amplius dilexisse, sed cogitet econtra, sicut est, quod quia hunc totis uisceribus dilexit, ideo illum qui ad perpetuum honorem istius et adiutorium cito et magnifice Iesu Christi clementia uisitante edificatus est, plurimum amauit, unum hoc certissime sperans, ut quotquot habeat ibi Christus seruitores, tot habebit apud Dominum Antissiodorensis Ecclesia fidos in sempiternis orationibus adiutores. Itaque spei tante consultus remedio, cum iam proximum sentiret lapsum ad uite nouissima, Hugonem Niuernensem episcopum, quem ipse ad sacerdotium promouerat, nepotem suum, huiusque  Ecclesie nostre tunc temporis prepositum, uirum quippe sancte conuersationis sueque crucis baiulatorem post Christum, nec non Girardum priorem iam dicti loci, et edificatorem atque habitatorem in habitu religionis primum, ut inter sanctas illorum manus facta confessione delictorum redemptori Christo spiritum redderet, conuocauit. Quibus consequenter expletis delatus est illuc, et sepultus est in pace XuII Kal. Octob.; inthronizatus autem u Kal. Ianuar.; rexit episcopium annos 24, menses 7, dies 21.



MONITUM.

Antissiodorensis Ecclesie non ignobilis consuetudo est, quam cito de seclo migrat eius episcopus, illico terminum uite, sedis introitum, ac precipue bene gesta  ipsius conscribere. Contigit autem non sine magno patrie detrimento clarissimum eiusdem Ecclesie patronum obiisse Robertum episcopum, ut nichil horum que diximus toto triennio scriptum fuisset: tantus dolor de morte ipsius, tanta dissensio de futuri subrogatione pontificis intercessit. Tandem uero post triennium temperato iam dolore, nec non Ecclesia tranquillata de pastoris consolatione, frater quidam modicum eruditus, et pene illitteratus, a conuentu capituli rogatus, et ab episcopo monitus, obedientiam quoque uitare non ausus, que sibi de illo uisa sunt minime tacenda, licet tanto indigne, quanto minus ornate minusque facunde, tamen ut potuit, ita stylo prosecutus est.



CAP. LII.---De Roberto.

 Robertus de patre Guillelmo, nepote regis Henrici Philippi patris, consule Niuernensium, de matre autem comitissa Tornodorensi Hermengarde nuncupata natus est. Ex cuius ingenua progenie, quotquot periti uiri, formosi bonique fuerint, sic eos omnes scientia, uetustate, moribus hic superauit, ut flos ex qua nascitur, arborem, fructus florem: unde prius quam etate uisus est honori congruens, uirtutum dignitate. Ergo beate memorie defuncto Goffrido mense Septembri mox in episcopum electus est, dilata tamen usque ad Augustum consecratione prope aram beati protomartyris feliciter sublimatus est, fortis deinceps protector Ecclesie, rectorque moderatus: nam ex omnibus que in ecclesia tam exterius quam interius reperit, nemo mortalium quidquam  demere uel subripere illo superstite ausus est, addidit autem donando aliqua ac laborando nonnulla, quorum discretione si tanti est: qui apud illum legerit, potest modo cognoscere.

Igitur contra dolos Senonenses huius hostes Ecclesie et urbis perpetuos Apogniacum, quam cito factus est episcopus in oppidum erigens, firmiter muniuit, solebant enim nos antea per hanc uillam ad muros usque ciuitatis irruentes furtiuis conatibus frequenter et impune predari, ipsum quoque Apogniacum omnimodis aggrauantes doloribus in tantum eo tempore afflixerant, ut ibi pauci, qui fugere nequibant, mendicitate et miseria repleti, sic et sic illorum seruituti quantum iubebant  addicti solas animas uix tuerentur: at ex quo castellum illud affixum est et oppidani illi quasi de morte suscitati reuixerunt, et nostri ciues soluti formidine uagantur nunc quocunque uolunt. Item cum Puluerenum meliorem huius Ecclesie terram uiolentia quorumdam tyrannorum iniquam duplicis saluamenti consuetudinem singulis annis rapiendo, prope desertam ruricolis, et aliis bonis effecisset, fortitudo presulis istius subueniens ita sycophantas illos solo belli metu simulati exterruit, ut qui primitus canonicorum preces, imo pecunias, uel suscipere ad redemptionem iniuste portionis dedignabantur, idem ipsi tandem quasi ultronei et non inuiti, tamen inuiti, non ultronei, liberam penitus ab illa peruasione terram totam acclamarent,  ualeat fortitudo cum iustitia, que conterendo sontes seruauit innocentes, habuit quoque conflictum pro rebus Ecclesie contra Tociacensium frangendam rebellionem, quos tamen cum cito subegerit, patris coactioni Partiaci faciens castrum, terram nostram admodum lesit, unde et culpam prostratus in capitulo fleuit, et damnum emendauit. Promisit enim nobis se daturum si a quibus deberet sapientibus sibi consultum foret restitutionem quam optabamus, scilicet prefecturam, qui personatus a diebus multis iam Ecclesie communitati magis ac magis optabatur; sed quoniam superstes erat adhuc persona eo tempore, dedit nobis pro inuestitura prefecture abbatiam beate Marie, nolens ut infructuosa interim exspectatio faceret nos aduersum se murmurantes;  dedit et prebendas duas, quas darent, quibus uellent: inde uero quanta puritate caritatis nos in tota uita dilexerit testimonium prebet illud egregium, et supra cetera memorabile donum, in quo nobis se tam misericordissimum exhibuit, ut dum animas nostras amauerimus, illius obliuisci nullatenus debeamus. Nam cum sancti antecessores eius statuissent episcopi, ut solis diebus Quadragesime ex proprio prebende beneficio fratris cuiuscunque memoria, cum obiisset, celebraretur, iste tanto clementior illis factus in hac bonitate, quanto in ceteris uidebatur inferior, addidit et stabiliuit, ut nullus iam ab obitu suo canonicus usque ad annum integritate prebende priuetur, sed totos inde redditus presbyter, non noster tamen canonicus, pro  defuncto suscipiat, qui missam quotidie celebret, horarum uictimas soluat, iugiter oret, ex quo de Dei confidimus pietate, nunquam suorum carebit remissione peccatorum, qui tam benignus fuit in impetratione remissionis sibi subditorum, adhuc autem et aliud: cum suo tempore miles quidam, Atto dictus, partem molendinorum, que sunt sub muro, et ita uocantur, manu firmata ab episcopis tenens canonicis, quorum erat altera pars, placitum egisset, ipse laudauit, excepto quod anniuersarium suum promisimus ideo quotannis faciendum. Sunt alia pie sollicitudinis eius, que circa ecclesiam hanc habuit indicia, que cum ornent ipsum Ecclesie corpus, aut instituant, maluimus illa tamen nuda  ueritate breuiter annotare, quam uerborum floribus luculentis ad lectoris fastidium colorare. Ecce in introitu suo dorsale coloris sanguinei obtulit, pulpitum alio tempore quadringentis solidis ex proprio datis fieri fecit, postmodum excepto capite parietes chori ecclesie uitreauit, deinde cryptas antea nimium tenebrosas geminis ingressibus illustrauit; demum signorum turres ab imis ecclesie regulis sursum edificans, consummauit.

Cetera iam illius bona desinimus hic, non quia nulla sint, memorare; sed quoniam unum habuit, scilicet animi temperamentum, de quo si differimus ulterius loqui, scelus est impiissimum, nedum si uelimus omnino reticere. Nam uir summe nobilitatis et immense potentie, quem gloria mundi  sequebatur, et omnis felicitas temporalis adorabat, tanta semper animum uigilantia custodiuit, ut nec semel fede uoluptatis actio notaret illum, nec ipsius oris locutio uel irati quemquam sibi lucraretur inimicum; imo uidimus: nec inimicus illius  contradicere ualet, quod cum ab indigno quolibet sibi uidenti uel audienti detraheretur, aut aliquod contumelie uerbum inferretur; sic mitis et mansuetus esse continuit, ut sepe is qui maledictis illum prouocaret, patientiam eius intuitus, et ex ea in seipso pauore correptus, tanto confestim penitudinis dolore, pugnis pectus et labia tundens seipsum afficeret, quatenus quiuis intuitus hoc iudicaret multum ei parci, si meritos penarum cruciatus potius ad uindictam susciperet. Breuius  dicam, nulla fuit unquam asperitas malignitatis, quam non posset lenire eius pulchritudo blandi sermonis: sed et de uoluptuosis tentationibus, hoc est lasciuis motibus carnis ipsius quid dicemus? quos refrenare atque comprimere tam studiosus fuit, ut uix aliquando uinum biberet. Cumque sepius a medicis moneretur, ut non, nisi cito mori uellet, sic uinum ex toto uitaret, non quia ipse mori uolebat, sed causam mortis et fomitem libidinis natura et etate feruidus metuebat, nullis monitis, nullis exhortationibus passus est prius acquiescere, quam abstinentia illa sic infirmatus est nobis uidentibus, ut iuxta medicorum sententiam iuuenis adhuc omnium necessitatum nouissima atque maxima, morte uidelicet,  ante tempus raperetur, que et si poterat medela parumper differri, nequibat tamen omnino quin ueniret diutius retineri. Ergo Niuernis tota egritudine captus, induto, ut aiunt, habitu sancti Benedicti, amarisque lacrymis deflens mala que fecerat, et in confessione defunctus catholica, et ibidem in beati protomartyris feliciter sepultus est basilica II Idus Febr. Illic honorem magnificum prestant eius membra, hic nobis diebus cunctis fructum ferunt, que largitus est, beneficia, quapropter memoria illius scripto presenti uiuens, nec a nostris recedet cordibus, nec nostris carebit orationibus.

Pontificum Gestis aliorum gesta duorum
Clericus amborum uitas descripsit eorum,
 Adnectens Frodo, Goffridi prius inde Roberti
Fidus eas egit, quia non nisi cognita dixit:
Non potuit munus Dominis pauper dare maius
Quam quod ei certum seruat nunquam moriturum,
Unde Deo mentis des laudes utique tristis,
Poscit, et in uerbis Deus ut sibi parcat et illis.



Epitaphium Roberti presulis et conquestio.


Consul et antistes, geminato dignus honore,
Ut minimus quiuis migras moriture Roberte,
Quantalibet bona sint, morituris ut quid habenda,
Acciderint melius uicturis, quippe minora,
Sic utinam fieret, pauca cum prosperitate
Quatenus affluerent longe dispendia uite.
Cum modica uita, potius quam gaudia multa,
 Sed Deus hanc talem confert per posteritatem,
Ut per transuersum contingat optima rerum,
Et cui spondetur mors, illi uita paretur,
Quique putet uita fore fretus sit sibi contra.
Ecce uidete modo, quid sit de presule nostro,
Nobilis et sapiens, iuuenis, formosus, amandus,
Preteriit tanquam si nec genitus foret unquam.



CAP. LIII.---De Humbaudo.

Humbaudus bone memorie ex decano episcopus, natione Antissiodorensis, ex patre Humbaldo, matre Adela, nobili uidelicet prosapia ortus, sedit annos 22, menses 4, dies 17. Fuit autem idem episcopus temporibus Romanorum pontificum Urbani pape II, Paschalis secundi, regnantibus apud Francos uiris illustrissimis Philippo glorioso Francorum rege,  atque Ludouico filio eius feliciter. Hic ab infantia studiis litterarum traditus ab Heriberto predecessore suo clericus atque canonicus factus, simplicitate, et prudentia, castitate ac temperantia, ceterisque uirtutum floribus pollens in ecclesia beati protomartyris Stephani per omnia ordinem militans officia, honeste, decenterque ac religiose ibidem Deo seruire studuit; decedente autem a seculo precellentissimo pontificum pontifice, Roberto, moribus et generatione nobilium nobilissimo; prudentia ac corporis specie speciosiorum speciosissimo, Humbaldus a clero et populo ciuitatis in pontificem eligitur, electus quidem apud Mediolanum Italie ciuitatem, a clericis predicto pape Urbano uidelicet  qui pro quibusdam a sana doctrina declinantibus in Lombardiam descenderat, consecrandus presentatur, et ab eodem ibidem consecratus ad propriam ciuitatem reducitur, atque in sede pontificali cum gloria et hymnidicis cantibus iuxta Ecclesie morem a clero et populo deuote susceptus est. Quidam interea ecclesie casati in Ecclesiam insurgentes episcopalia bona usurpauerunt, et ut propria sibi retinere uoluerunt: uerum Humbaldus simplex ac prudens episcopus, utili consilio fretus atque de Dei potentia confisus, Gaufridum Dunziacensem uarziaci castrum occupantem, terram hominesque ultra modum depopulantem, ecclesiastica iustitia sagaciter remouit, sibique ac successoribus suis obtinendum censuit. Conadam quoque ab Hugonis tyrannica peruasione liberauit, qui episcopales  eiusdem loci redditus peruersa audacia usurpauerat, et in posterum sibi retinere sitiebat. Tociacenses similiter ecclesiastica disciplina cercuit, et que ab episcopali iure subripuerant, eos reddere cegit.

Hic igitur quam pie erga Ecclesiam sibi susceptam, quam benigne ac prudenter erga subditos sese habuit, preclara eius facta demonstrant: etenim ecclesiam multis beneficiis intus et exterius decorauit, edificiis multiplicauit, honoribus nobilitauit; multis etiam bonis, plura ecclesie contulisset, nisi qui bonis semper inuidet diabolus per predictos, et quosdam alios tyrannos ei rerum suarum atque honoris damna intulisset. Ecclesie namque tecta uetustate consumpta atque dilapsa, nouis assiculis  renouauit, turrem ecclesie super altare sancti Alexandri positam mirabili, et alta lignea coopertuta sublimauit. Aliam quoque turrim super chorum positam quadratis lapidibus cooperiri fecit, ne eius signa festina ignis exustione, si forte contingeret consumerentur, neue pluuiis glacialibus, quandoque consumpta frangerentur. Fenestras etiam quatuor, seniori altari lumen prestantes, mirabili opere uitreari fecit, atque in anteriori parte ecclesie 22, iuxta chorum quoque duas uitreauit; candelabra siquidem 5 mire altitudinis ante altare apposuit, quibus cerei appositi ecclesiam nocturnis horis clarificarent, ac intreuntibus clericis siue laicis lucem lucidius ministrarent. Item dedit lineam cortinam, alterum parietem ecclesie festiuis diebus decorantem,  regum et imperatorum imaginibus depictam, supra quam posuit tria pretiosissima pallia mille solidorum pretii constantia; quorum unum uiridis coloris leonibus multicoloribus circumrotatis fulget; secundum imaginibus regum similiter circumrotatis regali modo equitantium pollet; tertium quoque leonibus auricoloribus circumrotatis aspicientibus arridet. Item ad decorem ecclesie memor Psalmiste dicentis: Domine, dilexi decorem domus tue, et locum habitationis glorie tue , duo magna dedit dorsalia lanea, leonibus multicolotibus operose insignita, atque super chori sedilia duo optima posuit tapetia. Item ad ornamentum ecclesie, insinuando etiam nobis quia postpositis uitiis intus et exterius palleati uirtutibus esse debemus,  dedit cappas de pallio bonas 4, dalmaticas 3, albas 7, optimas casulas, stolas, et manutergia plura pluresque libros episcopali officio conuenientes. Caput quoque ecclesie super altare sancti Stephani mirabili et pretiosa pictura decorauit; in crypta similiter alte Trinitatis superius et inferius picturis adornauit, et in alia crypta altare sancti Nicolai imagine Saluatoris, sancteque Marie et sancti Ioannis euangeliste depicta honestauit: ecclesiam sancte Matris Domini Marie infra muros positam ruentem ac pene dilapsam renouauit, ac renouatam ipse dedicauit; caput ecclesie sancte Marie extra muros nouis assiculis cooperiri fecit. Ad stipendia denique canonicorum dedit ecclesiam  Accolaci, cum decimis quam a Guiberto milite castri Censurii acquisierat, et paredam eidem canonicis condonauit. Ecclesiam Creuenni similiter dedit fratribus cum decimis et paredam condonauit; prebendas tamen duas eo pacto clericis duobus capituli precibus attribuit. Item dedit ecclesiam Collumni cum decimis predictis canonicis, quam a Morundo milite conquisiuit, eo pacto ut canonici ecclesiam destructam reficerent, et paredam condonauit. Ecclesiam quoque Ausiaci ab Hugone Mansello quasi iure hereditario possessam cum presbyterio et decimis eorumdem fratrum stipendiis se daturum promiserat, et si canonici interim ab illo extorquere aliquo modo possent, episcopali donatione concesserat, quam in perpetuum habendam nobis deliberasset,  nisi morte maturius intercedente preoccupatus fuisset.

Nec pretereundum silentio dignum duximus quod uillam, que Laurea uocatur, inter Carcedonum Andraiamque sitam, episcopis ualde congruentem, cum siluis, terris cultis et incultis, a Gaufrido Bolsario et ab heredibus suis, pretio XXX librarum et amplius eis dato, dimidiam conquisiuit, sibique ac successoribus suis in perpetuum habendam censuit. Apud Antissiodorum quidem clausos uinearum episcopales uetustate consumptos, et pene emortuos, in uiriditatem pristinam et fecunditatem bonam reduxit; consuetudinem quoque prauam, omnia uidelicet episcopalis domus utensilia, que comites moriente episcopo rapere suis usibus atque usurpare  solebant, a iuniore Willelmo comite sibi ac successoribus suis in perpetuum habendum obtinuit, et ut memorie commendaretur scripto hoc confirmari precepit: »In nomine sancte et indiuidue Trinitatis. Notum sit omnibus tam futuris quam presentibus, ueritatem diligentibus animarumque suarum salutem querentibus, quia ego Willelmus, Niuernensis consul, ad remissionem peccatorum meorum, et patris mei, et matris mee et antecessorum suorum, laudante uxore mea Adelaya comitissa, dimitto ecclesie beate Marie genitricis Domini nostri Iesu Christi, et beati Stephani protomartyris, et Humbaldo episcopo Antissiodorensi, et canonicis eiusdem ecclesie et successoribus eorum, quamdam prauam consuetudinem, quam antecessores mei solebant  capere, scilicet de domo episcopali et de rebus episcopi, quas post mortem episcoporum quasi proprias possidebant, uastabant et diripiebant: hanc autem dimissionem talis consuetudinis facio, ne deinceps aliquis heres meus inde quidquam capere presumat, aut si quidquam inde capere presumpserit, totum honorem meum perdat. Facta autem est hec dimissio prius super altare sancti Stephani; postmodum in eadem ecclesia publice Dominica die pridie Kalend. Septemb.«

Apogniaci etiam clausum episcopalem destructum et male dissipatum in fertilitatem suam reduxit, et furnum ab episcopali iure sublatum ad molendinum in Icauna flumine positum, et campos, qui uulgo  Catalaunice obnixe flagitans, ut quia locus ille, ubi hoc sacrum corpus sub dio iacebat, funditus erat destructus, daret ei licentiam illud transferendi, ubi deuotius et uenerabilius seruari ualuisset. Qui dum diu persistens in precibus tandem sue petitionis obtinuisset effectum uocato nauta fertur ei naulum dedisse, eo tenore, ut noctu ante galli cantum ad oram fluminis eius prestolaretur aduentum. Cumque statuto noctis tempore uiri tres cum quodam sacerdote adessent fluuii ripe, missi ab hoc comite, nauta defuit, naue ulteriori defixa fluminis ore. His quoque uiris aduentum nauigeri diu prestolantibus, et uicissim clamantibus cum nemo eis responderet, dolore perculsi corruunt in terram proni, deuote precantes ut si Deo placitum foret corpus illius sancti  de loco eodem transferri, aliquibus id eis dignaretur ostendere signis. Moxque nauis soluta diuina uirtute, nexu quo tenebatur affixa, ripe qua exspectabatur mirabiliter accedit appulsa. Quod admirando perspicientes, et maximas Deo gratias referentes, ascendunt nauem, de uoluntate Dei securiores effecti. Accedentesque ad locum sepulcri, et aperto saxeo in quo sacra membra iacebant sarcophago, reuerenter eleuant, transponentes hec in preparato ad id opus nouiter scriniolo: sicque cum ingenti gaudio remeantes ad nauem, transeunt celeriter flumen, hoc pignus cum laudibus deferentes ad uicum Balbiacum , ubi per triennium constat uenerabiliter conseruatum. Post hec ad ecclesiam beati Remigii honorifice est delatum, et custodi ecclesie  deuote commissum, iuxtaque sepulcrum huius sanctissimi patris honorifice collocatum. Post biennium prefatus comes cum uxore sua Herisinde domnum Fulconem presulem humiliter expetiit, postulans ut ei locum sepulture concederet in dextera huius ecclesie parte, iuxta ostium crypte. Quo impetrato, et altari statuto, atque argenteo decore cooperto, illic decenter hec uenerabilia deponuntur membra. Denique postquam a prefato sepulture sue sublata sunt loco, quedam mulier ceca. Erentrudis nomine, illo candelam deferens accessit, impetrande causa medele. At comperto sacrum corpus inde sublatum penitus esse, nimio angore affecta cepit flendo conqueri cur sanctus hic Domini abinde se permisisset auferri? cur deseruisset uicinos, quibus beneficia solitus erat  prebere diuina? Subueniri ergo sibi gemitibus exposcens, uisum sibi est proficisci debere ad uicum Matusgum , ubi frater eius sanctus quiescebat uetanus. Ad cuius sepulcrum candelam ponens, seseque in oratione prosternens, cepit flendo utrumque inuocare fratrem. Dumque sancti nomen crebro repetit Gibriani, cepit caligo albuginis ab oculis eius abrumpi: sicque diuina propitiante pietate, prisco redonatur lumine. Prefatus denique presul honorabilis Fulco, sollicitus circa Dei cultum et ordinem ecclesiasticum, amore quoque sapientie feruens, duas scholas Remis, canonicorum scilicet loci, atque ruralium clericorum, iam pene delapsas restituit, et euocato Remigio Antissiodorense magistro,  liberalium artium studiis adolescentes clericos exerceri fecit, ipseque cum eis lectioni ac meditationi sapientie operam dedit. Sed et Hucbaldum sancti Amandi monachum, uirum quoque disciplinis sophicis nobiliter eruditum accersiuit, et Ecclesiam Remensem preclaris illustrauit doctrinis.



CAPUT X. De interemptione Fulconis archiepiscopi.

Accidit autem ut abbatiam sancti uedasti, quam Balduinus comes tenebat cum Atrabatensi castro, rex Karolus pro infidelitate Balduini ab eo auferret, atque huic presuli eam concederet, Altmaro quodam comite abbatiam sancti Medardi tenente: quam sibi uisum est, opportunitatis gratia, cum eodem comite commutare debere, quod et egit. Accepit  itaque ab eodem Altmaro abbatiam sancti Medardi, et dedit illi abbatiam sancti uedasti, recepto per uim obsidionis a Balduino Attrabatensi castro. Cuius anxietatis dolore succensus tam Balduinus, quam omnis eius comitatus, dum querunt qualiter ulcisci se possint, amicitiam cum eodem presule se fingunt resarcire, querentes ultionis locum, explorantesque quomodo a metatu suo ad regis colloquium stipatoribus uallatus proficisci soleret: quadam die, dum paucis admodum comitatus, regis peteret alloquium, eum in uia, duce quodam Winemaro aggredientes intercipiunt. Et quidem primum quasi de amicitia et recuperatione Balduini affantur; demum uero improuisum lanceis impetunt, prosternunt ac perimunt. Quidam uero suorum sese ob nimium eius amorem  super ipsum prosternentes, pariter cum eo transfixi et interempti sunt. Ceteri qui superfuere, his qui ad hospitalia remanserant, hec maximi sui doloris nuntia portant. Qui rei nouitate perculsi, armisque muniti, percussores episcopi conantur ultione adoriri. Quibus minime repertis, corpus exanime, immensis eiulantes plangoribus, leuant, et cum ingenti suorum omnium luctu Remensem ad urbem deferunt. Ibi tandem lotum, et dignis exsequiis honoratum, decenti est sepulture mandatum. Cuius antistitis hoc habetur epitaphium:

Hoc tumulo magni Fulconis membra teguntur,
   Remorum sedis presulis egregii.
Germine nobilium quem Francia protulit ortum.
   Aulaque de scholis sumpsit, et excoluit.
Hinc Deus assumptum statuit uirtute probatum,
    Ecclesie speculum, pontificemque pium,
Septenos denosque simul cui prefuit annos,
   Tres menses, denos insuper atque dies.
Auxit episcopium superaddens plurima rerum,
   Urbis et istius menia restituit.
Orbis honor, patrie tutor, pietatis amator.
   Pro studio pacis confoditur iaculis.
Septenum denumque diem iam mensis agebat
   Iunius, ut dira morte peremptus abit 
Cui Matris Domini, pariter quoque presulis almi
   Remigii pietas obtineat requiem. Amen.
Denique Winemarus eius interemptor ab episcopis regni Francorum cum suis complicibus excommunicatus et anathematizatus, insuper insanabili a Deo percussus est uulnere [Baron., ulcere], ita ut computrescentibus carnibus, et exundante sanie, uiuus deuoraretur a uermibus: et dum prodam  presbytero, missas pro canonico mortuo celebranti, dari per annum statuerat. Canonicis etiam de abbatia regularibus, quam antecessor eius gloriosus decusque pontificum Robertus in abbatiam extulit, dedit ecclesias plures, illam de Warchi, de Tratiaco, sancti Martini de Trunceto, de sancto Quintino, quas a laicali manu subtraxit, eisque in perpetuum habendas apostolica et episcopali auctoritate concessit; monasterio Charitatis similiter ecclesias multas concessit, quas a laicis eas possidentibus conquisiuit, ipse idem diuinorum officiorum ecclesiasticique ordinis amator baptisteria et sepulturas ceterasque ecclesiarum oblationes a laicis per multa tempora usurpatas, et iam ex longo usu quasi pro consuetudine possessas, consuetudines  quoque prauas, conuiuia scilicet, que presbyteri parochiales dominis laicis per singulos annos persoluebant, strenue ac rationabiliter a laici possessione remouit; neue deinceps sacerdotes Dei laicis in talibus obedirent in synodo episcopali auctoritate interdixit, predicens illud Stephani pape et martyris decretum; laicis, quamuis religiosi sint, nulli tamen de ecclesiasticis facultatibus aliquid possidendi legitur unquam attributa potestas.

Hic itaque amicus pacis ac benignitatis episcopus, his atque huiuscemodi bonorum operum exhibitionibus adornatus, ita se amabilem omnibus bonis uiris ac charum exhibebat, ut omnium bonorum laude dignus fieri mereretur; erat enim sagacis ingenii, prudens eloquio, prouidus in consilio, patientia lenis,  uultu alacris, incessu et habitu iucundus, erga omnes benigne affabilis, intus et foris cunctis idoneus; uacabat opportuno tempore orationibus, et interdum familiarium fruebatur collocutionibus, disponendo de suis suorumque utilitatibus diligebat militum atque nobilium contubernia, sed maior illi inerat erga clericos affectio, et in mensa et in uestium cultu largitatis gratia eis apparebat esse copiosior. De illicitis siquidem motibus carnis silendum non est; quos ab eo ciborum parcimonia et potus comprimere studiosus fuit, ut, ex quo episcopus factus est, a carnibus sese abstineret, leguminis ei comestio sufficeret, nec uinum, nisi parum, biberet. In conuiuio denique hospitalitatem in inuicem et in omnes sectando dapsilis fuit, nec unquam in prandio  Christi pauperibus caruit, uitans illud quod scriptum est: Episcopus, nisi omnes receperit, inhumanus est. In Quadragesima uero quotidie pauperes duodecim reficiebat, quibus in Cena Domini denarios tribuebat, et in Pascha plerosque uestiebat. Cum autem, ut plerumque fieri solet, in subditorum etiam baronum animos furor iracundie et discordie diabolico instinctu irrepsisset, mira eius patientia atque humilitatis gratia discordantes animos concordabat, et ut pax fieret firmior et quies, inquietanti dando de suo sepenumero propinabat. Si uero aliquando aliqua laicalis persona in clericum aut calumnie causam, aut iniuriam a clerico sibi illatam haberet, eique conquerendo reclamaret, ipse simplicitate  columbe ac prudentia serpentis instructus, et culpam, ne dedecus fieret Ecclesie, sub silentio teneri faciebat, et negligentiam, si aliter fieri non posset, interdum dato pretio a reclamantibus redimebat. Hic itaque operante Iesu Christi clementia, qui fidelium suorum et aspirando preuenit et adiuuando prosequitur actiones, inter fratres pace prius reformata, episcopatus sui anno 22, pro Saluatoris amore et peccatorum suorum remissione Hierosolymitanum iter prosecutus est. Unde sacris locis ex more uisitatis, et cum imbre lacrymarum facta oratione ubique pro peccatis, dum rediret et ecclesie sue ornamenta plurima deferret, inter seuientes maris fluctus, Saluatoris nostri Iesu Christi misericordiam implorans, reumque se uociferans, psalmos  Deo et hymnos personando, naui dissoluta Creatori suo spiritum reddidit.



CAP. LIu.---De Hugone ep. et abbate S. Germani.

Hugo sedit annos 21. Hic siquidem in Cluniacensi territorio de castro Monteacuto ortus, a nobilibus processit parentibus, et pater eius Dalmaticus dictus, matris uero nomen . . . . . Hunc cum patres satis tenere diligerent, non solum carnaliter, sed etiam spiritualiter, nutu Dei, quo omnia disponuntur, Ecclesie destinatus litteris traditur, et adhuc in puerili innocentia manens in Cluniacensi monasterio monasticum habitum suscepit, ubi sub sancto Hugone auunculo suo eiusdem monasterii tunc abbate pluribus annis uixit, et regulam beati Benedicti in  claustro eiusdem monasterii sapienter didicit, quoniam sicut perhibetur de ipso semper sine querela, humilis et obediens suis maioribus, sicut decet monachum, permansit. Porro, Dominus omnipotens, qui humilia respicit in celo et in terra , humilitatem huius respiciens multis profuturam, eum in claustro diu manere non permisit. Post decessum namque domini Guiberti, abbatis sancti Germani Antissiodorensis, in eadem ecclesia electus et benedictus abbas, non propter nomen abbatis elatior factus, sed tanquam unus ex ceteris humilis monachus fuit, et sicut bonum magistrum decet, cepit facere et docere , demonstrans exemplo quod docebat uerbo. Cognito autem quod dominus Humbaldus uenerabilis Antissiodorensis  episcopus in uia Hierosolymitana de hac uita migrasset, clerus eiusdem Ecclesie ex maiori parte, facto satis breui interuallo, hunc iam dictum abbatem in pontificem elegerunt. Prepositus uero eiusdem Ecclesie, Hulgerius nomine, et quidam canonici cum eo, qui eumdem prepositum nominauerant in electione, electioni sancti uiri restiterunt, qui etiam regem Ludouicum filium regis Philippi tunc regnantem sue contradictionis adiutorem habuerunt, ita ut omnia regalia ad episcopatum pertinentia omnino concedere ei denegaret. Tunc ipse compulsus et tractus ab electoribus suis, et sui aduersarii ad limina apostolorum adierunt, ut ibi a summo pontifice iudicaretur de electione. Sed benignissimus  Dominus, omnium bonorum distributor, aduersus quem non est sapientia uel consilium, tantam dedit reuerendo abbati gratiam in oculis summi pontificis, qui tunc Paschalis nomine sedebat, ut ab ipso gratiam episcopalis consecrationis mereretur accipere, et cum pace aduersariorum ad propriam sedem reuersus est cum multa alacritate occurrente sibi clero et etiam populo.

Comitem quoque terre, qui eodem tempore captus tenebatur a Mansello, qui postea in Carthusia religionis habitum assumpsit, de confirmatione sue electionis letum inuenit; regem etiam Francorum, qui prius ei aduersabatur, in aduentu suo quam cito uisitauit pacatum. Denique in quanta animi puritate, et quam humilis in episcopatu suo uixerit,  licet non per omnia, subsequens littera declarabit, cuius sancte conuersationis quasi quoddam presagium fuit prognosticum ei diuinitus destinatum, quod tale fuit: Aue, Maria, gratia plena, etc. Nec mirum, si Filius uirginis, sine cuius nutu nec folium cadit in terram, in prognostico serui Matris sue, quem uirginem cognouerat permansurum, illam singularem et admirabilis gratie salutationem uoluit inueniri, ut qualis uite futurus esset daret intelligi. Ordinem Cisterciensem, qui tunc temporis adhuc recens erat, leta et uoluntaria paupertate circumseptus, dulcissima uisitatione frequentabat, et iuxta facultatem suam ei in multis necessaria ministrabat; suo etiam tempore eiusdem ordinis abbatie, Regniacum, Rupes, Bonusradius,  initium fundationis habuerunt, et per manus eius, tum ministrando necessitatibus eorum, tum acquirendo possessiones, non modicum incrementum. Nam ante tempora sue consecrationis Pontiniacense monasterium fundatum fuerat; infirmos etiam eiusdem ordinis non obliuiscens dulci alloquio refouebat, et in expensis suis sepius refectionem ministrabat. Ciuitatem et frequentias populorum congruo tempore libenter uitabat, claustrum monachorum leta animi simplicitate frequentans, inter ipsos non desiderans episcopus uocari uel uideri, sed monachus, non oblitus illius euangelici precepti: Qui maior est in uobis, fiat sicut minor; et qui precessor est, sicut ministrator : Illud etiam beati Hieronymi, qui  et monachus fuit, et doctor monachorum, semper in mente uoluens: »Mihi oppidum carcer, solitudo paradisus est; si cupis esse quod diceris monachus, id est solus, quid facis in urbibus?«

In claustro monachorum de Charitate, qui iuxta ordinem Cluniacensem uiuebant, frequenter manebat, et de castris suis uarziaco, et de Cona annonam et uinum, ne Ecclesiam grauaret, ad suum usum et refectionem infirmorum ibidem sepius precipiens deportari. Creditur quoque de ipso, quod spiritum habuerit prophetie, in quo quoddam signum ueritatis reliquit clericis sue ecclesie; fuit namque tempore suo clericus quidam, nomine Stephanus, in acquirendo et prouidendo cautissimus,  qui multum dilectus et familiaris fuerat abbatie, cui prefuerat, et precipue abbati Geruasio successori suo, utpote de familia eiusdem ecclesie: pro ipso igitur cum monachi ipsius ecclesie et presertim abbas frequenter episcopum interpellarent, ut eum canonicum faceret in ecclesia sancti Stephani, ipse uero nollet eos in hoc audire; cum ipsi eum quotidie assiduis precibus non cessarent pulsare, fertur hoc illis responsum dedisse: Incassum pro ipso preces funditis, meo namque tempore meus nunquam canonicus erit. Hoc enim credo de ipso, quod quam cito canonicabitur in ecclesia sancti Stephani, proprii commodi circa bona ecclesie nimius erit exactor. Et quid multa? uerbum sancti uiri ueritas subsecuta est: post mortem namque eius, successor suus predictum clericum  in ecclesia beati Stephani canonicum fecit, et familiarissimum habuit, et quod de ipso uir sanctus predixit, hoc in eodem clerico effectus, probauit. Archidiaconatum qui suo tempore uenit in manus eius diebus sui presulatus in manu sua retinuit, non propter auaritiam, sed ne sacerdotes grauarentur, sciens archidiaconatus redditus paucissimos esse, nec ad expensas, quas nomen huius honoris requirit, posse sufficere. Contigit autem semel eum pro quadam necessitate uelle Romanum pontificem uisitare: unde et consilio assistentium sibi pro expensis itineris tanti compulsus est a sacerdotibus sue diecesis auxilium postulare; dederunt sacerdotes, iuxta proprium arbitrium, unusquisque,  nec amplius quesitum est ab aliquo quam de eius procederet libera uoluntate. Paratis igitur omnibus, que necessaria erant sibi aggressus est iter propositum, transiens montem Cinisium, ad Clusas uenit, et ibidem intellexit uiam securam non esse. Consilio itaque inito ad propriam sedem rediit, et non oblitus quod a sacerdotibus suis pro itinere incepto pecuniam sumpserit, uiso scripto, quantum unusquisque sacerdotum dederat, tantum unicuique est resignatum.

Fuit quoque quidam eius familiaris, cui ecclesiasticum beneficium contulit. Ille uero non immemor accepti beneficii, transacto aliquanto spatio temporis, cum quadam summa nummorum uenit ad monachum quemdam, qui loculos episcopi  portabat et totius domus sue procurator erat, obtulit ei eosdem nummos, ita dicens: Dominus episcopus multa expendit et indiget multis, hoc munus accipite, et in expensis sibi necessariis reseruate. Monachus cum gratia munus accepit, et acceptum reseruauit, nec multo interiecto temporis spatio in memoriam reducens nummos acceptos, et ignorans si aliquis scrupulus lateret in munere, qui conscientiam episcopi posset offendere, cuius puritatem non ignorabat, sicut prouidus et sapiens dispensator, quale munus a quali uiro sibi datum fuisset, episcopo reuelauit. Quo audito, cum episcopus cogitaret, unde donum processisset tale et tantum, statim uenit ei  in mentem, quod in ecclesiastico beneficio benefecerit illi, iratus sic dispensatori suo fertur dixisse: Frater, non est nostri propositi hoc tenere, quod a gentili dictum est: »Non cures unde habeas, sed oportet habere.« Ita ex integro, sicut munus tibi dedit, datori remitte, ne conscientia mea polluatur in ecclesiastici beneficii collatione. Monachus statim obedit, et sicut et iniunctum fuerat, munus datori remisit. Accidit etiam ut ex defectu uinearum sub quoddam anno uinum aliquantulum magis solito uenderetur; ipse uero considerans loca regulariter uiuentium in episcopatu suo, precipue inter alias necessitates, ad usum potus nichil omnino uini aut nimis parum habere, constituit monachis de Rupibus, et illis de Bonoradio,  et illis de Charitate a uarziaco et Cona uinum ministrari, iuxta quantitatem uini quam habebat ibi, et prout cuique ecclesie congruum erat. Conuentui autem Pontiniacensi, Regniacensi, et uirginibus Christi de Crisinon in hunc modum distribuit. Quadam die accito cellerario Antissiodorensi, cellarium proprium intrauit, et cognito quod dolia essent plena uino, fertur ita dixisse suo cellerario: Hoc uas sit conuentus Pontiniacensis; istud Regniacensis; istud pauperum uirginum Christi, unumquodque designans uirgula, quam habebat in manu sua. Porro cellerarius sciens uinum esse de megrana, quod destinauerat uirginibus Christi, dolium quoque 40 modiorum magni pretii fore, quasi ex consilio animum episcopi auertere uoluit a tanto dono, dicens:  Domine, istud uinum est de megrana, et uas 40 modiorum magni pretii putationi uinearum, et aliis necessitatibus reseruatum, placeat uobis uinum minoris pretii dare, quia aliud habetis pre manibus, quod ex magna animi accipient caritate. Cui episcopus: Non sapis ea que Dei sunt; quod dixi, dixi; nescis quod uerbum Dei nunquam debet esse otiosum. Quid multa? dixit et facta sunt. Sed adhuc audiamus quid dominus adiecerit huic uiro ad augmentum huius caritatis. uocatus est dispensator monialium, iniunctum est ei, ut deferat uinum datum usui uirginum. Sed ille cum intelligeret uinum tam bonum et tanti pretii esse, obtulit uenale, ut de pretio uini uilius emeret, et residuum pretii necessitatibus aliis reseruaret. Episcopus hoc audiens monachum  dispensatorem iubet uocari, quare uelit uendere uinum inquirit. Monachus causam exponit; quod episcopus intelligens, inquit: Ego uinum, quod dedi sub eodem pretio quod alii daretur, uolo quod in meam redeat potestatem. Obsequitur monachus uoluntati episcopi; datum est pretium monacho non minus quam potuit habere ab alieno. Quo facto, episcopus ad monachum: Modo pretium uini habes; ecce hoc uinum sicut prius iterum sponsis Christi dono, utque illud habeant et bibant precipio.

Creditur quoque de ipso, quod semel, et secundo, et tertio corporis infirmitatem sentiens, ita uniuersa que habebat pro amore Dei destribuit, ut nichil mobile preter uestimentum, quod uix posset sibi sufficere,  retineret. In quadam autem infirmitate, cum omnia dari precepisset, allata est ei quedam pyxis cum electuario et paruo cochleari argenteo. Ipse autem cochlear statim precepit dari, ut nichil sibi retineret, quod conscientie sue puritatem offendere posset. Accidit quoque, ut quodam tempore apud Claramuallem esset, ubi sepe en magna animi uoluntate morabatur pro consilio anime sue, quia tunc temporis dominus Bernardus uenerabilis, magni nominis et meriti abbas, cuius uita et doctrina in uniuersali Ecclesia celebriter diuulgata multos secum traxit ad Christum, ibique die quadam cum abbas et conuentus monachorum, quorum consuetudo est proprie manibus metere unde uiuant ipsi et necessitatem patienti tribuant, in campum quemdam  ad metendum irent, episcopus cum falce conuentui se interposuit, magnum fructum exspectans, quoties inter eos contingeret ipsum socium esse laboris, uentum est ad campum ubi seges erat; secant omnes; colligitur seges in manipulos; et ecce nubes tenebrosa et multis imbribus plena obnubilans celum et circumuoluens campum ubi erant. Quod cum uideret dominus Bernardus uenerabilis abbas imperterritus, et fidem Christi semper habens in pectore suo, de qua scriptum est: Omnia sunt possibilia credenti , conuersus ad episcopum ait: Pater, dic ut imminens pluuiarum inundatio transeat. Ille, ad humilitatem semper respiciens, sic respondit: Non sum huius meriti; tu, ora, et confido quod Dominus dabit tibi. Econtra  abbas, et, tu Pater, ora et ego tecum. His dictis, orauit uterque, et statim aures Domini in preces eorum, recessit caligo nubium: subsecuta est serenitas eris; et cum siccitate colligunt messem suam sancti messores.

Quodam quoque tempore ex quadam insolita nimietate uentorum quedam turris lignea ecclesie sancti Stephani funditus corruit super domum episcopalem sub silentio noctis deiecta, episcopo dormiente, trabes et ligna transtegumenta domus penetrando circa lectum episcopi cecidere hinc inde, etiam ex transuerso, omni lesione submota a sancto uiro. Quid ad hec dicemus? patet quod ille solus et unus dormientem custodiuit episcopum, qui non dormitat, neque dormit, et custodit Isrel :  semper enim custodiuit omnes diligentes se, de quo solo uere scriptum est quia nisi Dominus custodierit ciuitatem, frustra uigilat qui custodit eam . Cum autem de consuetudinibus ecclesie sue inter prepositum et canonicos discordia tempore longo durasset, sub iuramento testium, tam canonicorum quam laicorum consuetudinibus ex maiori parte scriptis et iuratis pacem inter prepositum et fratres posuit, et scriptum suo sigillo confirmauit, et auctoritate summi pontificis communiri fecit in pace ecclesie sue, illum fructum attendens quem legerat in beati Martini opere, qui ante obitum suum sibi imminentem in Condatensi ecclesia studuit pacem reformare, quem fructum pacis per Psalmitam  Auctor pacis promisit, sunt, inquiens, reliquie homini pacifico . Et cum inter omnes prelatos Ecclesie cuiuscunque fuerint ordinis uix unus possit inueniri, qui parentes suos, etiam si non sint digni, non sublimet honoribus et beneficiis ecclesiarum, iste singularis inter infinitos cuidam suo nepoti nunquam in uita sua prebendam uoluit dare; et licet non multum assiduus esset in ecclesia sua ob quietem spiritus, quem inueniebat inter claustrales, multam tamen sollicitudinem circa suam ecclesiam exhibebat; ad seruitium igitur ecclesie sue augmentandum, considerans nichil tam utile in ecclesia ad commune bonum fratrum, quam si prepositum ecclesie cederet eis in communem usum, quadam die consilio accepto non ab homine, sed a  Deo, per manum sancti Stephani super altare ipsius, preposituram obtulit, et in perpetuum habendam communitatem fratrum, et precipue ad refectionem ipsorum concessit et donauit; ipsumque donum, ne ab aliquo posset infringi, auctoritate Innocentii pape fecit confirmari. uerumtamen quod super hac donatione factum fuerit, tempore successoris sui obseruatum non fuit.

Dedit etiam ecclesie beati Stephani ecclesiam Deoysi et ecclesie sancti Germani ecclesiam sancti Ferreoli. Domum episcopalem de nouo edificauit lapideam, amplam, et tegulis texit; et in illa parte eiusdem domus que respicit ad orientem stationem quamdam construxit, que uulgari lingua logis appellatur, plurimum in aspectu delectabilem, cum  pulcherrimis columnis exornatam super murum ciuitatis, unde et fluuius subtus potest uideri, et uinee et agri. Appropinquante igitur termino uite sue apud illum prefinito, qui tunc dat dilectis suis somnum , quo uult eis hereditatem suam dare, uniuersa membra eius calor occupat innaturalis; ipse uero carne laborante spiritum in psalmis et orationibus Creatori suo compellebat seruire. Cumque superuenisset dies extremus, fratres circumstantes, quali potuit diligentia, circa horam nonam diei, his admonuit uerbis: Horas diei que supersunt, quas debemus, Domino persoluamus, quoniam finitis horis statim requiescam. Cantauerunt igitur Domino, et hora completorii completa, completus est terminus uite eius; sicque uerbum, quod  predixerat, subsequitur effectus ueritatis. Quibus finitis horis requieuit in Domino, quod tunc non prius intellexerunt circumstantes. Putauerant enim uerbum eius fuisse de quiete corporis. Est autem obitus eius quarto Idus Aug., et a sede episcopali, ubi spiritum reddidit Domino, ad ecclesiam S. Germani, sicut de eius uoluntate dum adhuc uiueret, processerat, corpus eius delatum est cum debita reuerentia, et ibidem in capitulo eiusdem ecclesie, ubi fratres disciplinantur, Domino prouidente habuit sepulturam, nec uacauit episcopatus ab electione successoris sui per septimanam.



CAP. Lu. De Hugone.

Hugo de Cluniacensi territorio ortus fuit, sicut et  predecessor suus, cuius et nomen habuit, de ordine Cisterciensi primus abbas Pontiniacensis ecclesie, qui indicto ieiunio tam clericis quam populo Autissiodorensis oppidi, facta inuocatione sancti Spiritus electus est in pontificem. Pater huius . . . . . . mater uero . . . . . . Qui cum in Senonensi Ecclesia propter suspensionem domini Henrici metropolitani locum consecrationis non haberet, apud Ferrarias a domino Gaufrido Carnotensi episcopo circa festum B. uincentii consecratus est, et Dominica qua cantatur: Circumdederunt me, ad suam sedem episcopalem honorifice introitum habuit et in ecclesia sibi commissa diuinum officium solemniter celebrauit. Iste siquidem cum de genere magnorum uirorum processisset, ipse quantum ad animi magnanimitatem plus  suo contulit generi, quam genus suum ipsi. In loquendo parcissimus erat, in faciendo efficax, et promptissimus, et quamuis mire esset patientie iuxta propositum ordinis sui, ut manus seuientium in ecclesiam et in res ecclesie reprimeret, rigorem admiscuit patientie; et quos non poterat per patientiam et humilitatem superare, conculcabat rigore iustitie, qui iudicio sapientis multum necessarius semper est in Ecclesia Dei. Quotidie enim crescit malitia et multiplicantur mala super Ecclesiam, quemadmodum pauci inueniuntur prelati in Ecclesia Dei, qui animam pro grege sibi commisso contra malignantes opponant, et rigorem iustitie in laude bonorum ponant, et uindictam malorum exerceant. Iste uero intelligens tam humilem quam potentem  unum habere Dominum, licet humilibus aliquando parceret in iustitia, semper in potentiores ad uindicandum ueniebat in uirga, illud Augustini ad manum habens: »Aliter seruit episcopus, aliter sibi subiectus: subiectus fideliter uiuendo; episcopus iusta precipiendo, et peccatores conuenienti rigore corripiendo.« In exemplum quoque beati Ambrosii factum sibi assumens, qui, Theodosio imperatori uenienti ad ciuitatem Mediolanensem, in faciem restitit ei, et propter multa homicidia, que iussu suo facta fuerant, suum scelus sibi annuntiare et introitum ecclesie, donec Deo satisfaceret, interdicere non trepidauit. Nec mirum, si animus eius erat ad iustitiam paratissimus, qui pro uindicta exhibita, Domino placato populum Iudeorum a pestilentia  mortalitatis liberatum intellexit per manum solius Phinees, qui stetit et placauit, et cessauit quassatio . Talibus eruditus exemplis sicut putabat ex officio pietatis humilibus condonandum ipse, ita etiam iudicabat crudele et impium superbis et de consuetudine in res ecclesie seuientibus facile condonare. Illud sapientis non obliuiscens: ex solito peccantibus de facili indulgere nichil aliud est quam eisdem peccandi materiam ministrare. Illud etiam beati Hieronymi, quod ad instructionem eorum qui presunt Ecclesie Dei in epistola de doctrina diuini studii ad Paulinum sacerdotem scripsit: Sancta quippe rusticitas solum sibi prodest; et quantum edificat ex uite merito Ecclesiam Christi, tantum  nocet, si destruentibus non resistat. Comitem Willelmum, qui postea in Carthusia religionis habitum suscepit, uocando in causam, ad hoc canonico iudicio cegit, ut multa ecclesie sue restitueret, que de iure canonicorum ecclesie sue fuerant; multa etiam ad ius episcopale pertinentia, que idem comes propter defectum iustitie predecessoris sui in suam redegerat potestatem.

Illo itaque tempore usus nemoris, quod Monsbarri dicitur, canonicis beati Stephani est redditus, ob quem usum pars quedam nemoris est canonicis assignata a filio eiusdem comitis, cum in eodem nemore uilla noua edificaretur. uenationem etiam, quam comes per nemora sua ad episcopale ius pertinere negabat, recuperauit, et ut de hoc iure ecclesia  remaneret inuestita, ipse tempore suo et uenatores et canes habuit, frequentissime precipiens uenari, et sub oculis comitis per mediam ciuitatem cum canibus et debito clangore uenationem ad sedem episcopalem deferri. Quid multa? ad hoc prudentia et rigor iustitie sue omnes episcopatus sui potentes compulerat, ut presentiam suam honorarent, absentiam timerent, et iniicere manus in res ecclesie, rigorem eius sub oculis habentes, presumere non auderent. Cumque multoties castellani et potentiores ad suam presentiam uenientes, pro indulgentia alicuius commissi requirenda et genuflexo preces funderent, non statim illis responsum dabat, imo etiam aliquando oculos suos ab eis uidebatur auertere, non propter superbiam, uel indignationem, sed  ne nimia humilitas, que talibus placere non potest, in gladio Petri timoris minueret reuerentiam.

Cum igitur inter ceteras uirtutes, quas gratia sibi contulerat, hospitalitatem primum a Domino in Euangelio, postea per Apostolum, intelligeret plurimum commendatam, ipse non oblitus illius uerbi, quod in sua promiserat consecratione  domum suam hospitalem esse uoluit. Unde et quemdam conuersum de Pontiniaco preesse constituit domui sue, qui tam presente quam absente episcopo semper hospites paratus esset recipere, et precipue uniuersos ordinis sui, qui ad suam domum declinarent causa hospitandi. Studium etiam huius erat loca religiosa semper tueri et manu tenere, et solo habitu religionem  pretendentes ad religionis ueritatem, ubi facultas dabatur, reformare. Unde et in quadam ecclesia Antissiodorensi, que in honorem Genitricis Dei a sancto uigilio predecessore suo extra muros ciuitatis fundata erat, religionem de Premonstrato sua auctoritate cum auxilio comitis pia deuotione constituit, illis canonicis ab ecclesia remotis, quorum conuersatio minus erat honesta. Denique cum inter uniuersos Gallicane Ecclesie cepiscopos precipue honestatis et magni consilii pro certo sapientum iudicio teneretur, cumque ad commune bonum Ecclesie sue multum sollicitus exstitisset, cuidam tamen nepoti suo preposituram eiusdem Ecclesie donauit, quam benignissimo caritatis affectu uenerabilis  bone memorie Hugo predecessor suus ad bonum commune fratrum super mensam sancti Stephani per manum eiusdem protomartyris dederat, quod et auctoritate summi pontificis et sua confirmatum fuit. Redditus episcopales in multis emendo, inuadiando, tempore suo ampliauit, domum quoque cuiusdam militis, que subtus murum erat et nimis propinqua domui episcopali, quam de media nocte in iocis garcionum et ancillarum sue domus quietem nimium solebat infestare; de laica manu emptam in ius episcopale transegit, domum quoque ante ianuam suam, utpote multum domui episcopali necessariam comparauit, dedit ecclesie sancti Stephani uadium cuiusdam nemoris in XXII libris, et ecclesiam de Landriaco in memoriam  obitus sui. Est autem dies obitus eius u Idus Octob. et in domo Pontiniacensi, que primum habuit fundationem de ordine Cisterciensi in episcopatu Antissiodorensi, in qua et ipse primus exstiterat abbas, a seculo migrauit, et in ecclesia Pontiniacensi sepulture locum inuenit. Sedit autem circa annos 14, et uacauit episcopatus per annum, et a festo B. Dionysii usque ad aduentum Domini.



CAP. LuI.---De Alano.

Alanus abbas de Ripato, natione Flandrensis, uir religiosus, rexit episcopatum 14 annis, et redditus episcopales in multis augmentauit. Apud uarziacum in turre et in aliis locis, multa in uadimonio accepit. In ualle capelle sancti Andree domum petrinam edificauit: apud Gagiacum grangiam petrinam  et tegulis tectam, et domos ad manendum cum capella edificari et uineas plantari fecit. Capitulo dedit XXX solidos censuales in ecclesia de Escoliua nichilominus, et dedit ecclesiam de Lindriaco cum presentatione capellani: ad ornamentum uero ecclesie beati Stephani dedit pallia duo optima et ad seruitium eiusdem librum quadraginta homiliarum beati Gregorii satis eleganter scriptum et ornatum: aliis etiam ecclesiis Antissiodorensibus, tam in redditibus quam in aliis beneficiis, multa misericorditer contulit; quamplura etiam digna memoria et scripto in epicopatu operatus est, que non culpa, sed ignorantia scriptoris litteris adnotata non fuerunt. Hic cum in episcopatu Deo et hominibus placens laudabiliter 14 annis uixisset, sollicitudinibus et curis  mundanis, quibus prius abrenuntiauerat, se omnino exuere uolens, episcopatum resignauit, et relicta actiua uita contemplatiue se prorsus tradens, Clareuallem adiit, ibique inter athletas Christi martyrium sui temporis aggressus ieiuniis, orationibus, lectionibus, atque aliis caritatis operibus solummodo uacans, fine ut credimus beato in Domino quieuit. Obiit autem u Idus Octobris et sepultus est Clareuallis: pro cuius anniuersario solemniter celebrando magister Abbo eius clericus emit in molendinis de Creuenno XL solidos, et plus de redditu et canonicis B. Stephani dedit annuatim in eodem anniuersario diuidendos, ita quod in alios usus nullo modo alicui liceret predictos redditus transferre. Episcopauit  autem tempore piissimi regis Ludouici, Willelmo comite Niuernensi, qui sepultus est apud sanctum Germanum qui non minimum ei in uita sua aduersatus est, et peruenit usque ad tempus Willelmi filii eius, qui Hierosolymis mortuus est, Rome autem presulibus Adriano et Alexandro papa tertio.



CAP. LuII.---De Guillelmo.

Guillelmus Tuciacensis fuit, non tantum illustris, sed et honesta origine procreatus, pater enim eius exstitit Girardus de Narbonia uir nobilis, mater uero Agnes non genere uiro suo inferior; qui clari cum essent rerum copia et sanguinis generositate, nobiliores tamen moribus et feliciores fuerunt natorum propagatione. Non enim hunc tantum presulem nutu Dei genuerunt, sed Hugonem Senonum uenerabilem  archiepiscopum, qui primogenitus eorum fuit, uir uidelicet modestus, liberalis, et omni morum honestate preditus. Predictus Willelmus in iuuentute sua primum archidiaconatum et postea preposituram Ecclesie Senonensis administrauit, in qua administratione ita floruit, quod nulli clericorum in Galliis largitate, hospitalitatis gratia, expense et familie numerositate secundus exstiterit: huius consilio et prudentia uniuersali Ecclesia fere fluctuante et schismate seuiente, prenominatus frater eius archiepiscopus, imo ipse recepit, et Senonis addixit beate recordationis Alexandrum papam tertium, nondum plene confirmatum: quod etiam reges et principes facere formidabant, in qua receptione, et quandiu apud eos morata est curia,  quam laudabiliter se utrinque habuit, non est facile dictu. Ad episcopatum diuina bonitate accersitus, famam secularem et laudis humane lenocinia prorsus postponens, consuete tamen nequaquam oblitus est hospitalitatis, imo eam quousque uixit, pie et liberaliter exercuit. Omnibus se affabilem, oppressis misericordem, et egenis benignum incomparabili exhibebat simplicitate; uigiliis et orationibus insistens, uix aliquando obdormiebat uel euigilabat, quin psalmodia in eius ore resonaret. Missam quotidie celebrabat, nisi forte aliqua grandis superueniret necessitas. Equitans raro cum familia sua loquebatur, nisi forte de negotiis suis, sed aut solus tacite psallebat, aut uno de sociis aduocato psalmos et litanias uel totum psalterium aut partem illius  iuxta uie quantitatem decantabat. Gratiam et amorem principum, prelatorum Ecclesie et populi totius, ei diuina contulit benignitas: tempore suo crebra fuit comitum Niuernensium mutatio; unde maiori Ecclesie sue et aliis quamplures emersere tribulationes et angustie, quas Deo iuuante uir pius et humilis ita sedare studuit, quod nec sua, nec alie sibi subdite Ecclesie de iuris sui integritate aliquod detrimenti omnino senserint: nec tantum Ecclesiarum, imo et populi atque ciuitatis, in qua sedebat, se patronum et tutorem spiritualiter et temporaliter exhibuit. Siquidem cum Guido comitatum adeptus esset consilio seductus peruerso non tantum Ecclesiarum, sed et totius ciuitatis antiquis  consuetudinibus obuiare conatus est; in primis enim torcularia in ius suum redigere tentauit, ita quod in tota urbe nulli liceret torcular habere nisi sub tributo comiti annuatim reddendo: cui presumptioni presul predictus ita uiriliter restitit, quod nec clerus, nec populus antiquam libertatem amiserit, nec in aliquo grauatus fuerit. Idem comes alias decimas uinearum assensu etiam Ecclesiarum, ad quas pertinebant, uiolenter occupauit, ita quod in singulis portis custodes constituti ab omni transeunte decimam partem uindemie, aut plus etiam per uim accipiebant. Quo audito presul comitem conuenit, et cum ab incepta uiolentia eius admonitione cessare non uellet, in ipsum excommunicationis et in terram suam interdicti sententiam generaliter  promulgauit, nec hoc etiam contentus, domnum papam per nuntios suos super hoc consuluit, a quo priuilegia et confirmationem tam decimarum, quam aliarum rerum Ecclesie obtinuit; nuntios autem eius preuenit misericordia Domini, que et comitis amicitiam et decimarum restitutionem cum humili satisfactione ei contulit, ita quod quidquid clericis aut hominibus Ecclesiarum ablatum fuerat, unicuique ad probationem suam uel ad nutum suum restitueretur. Item idem comes de assensu regio communiam Antissiodori de nouo instituere uoluit, cui item presumptioni presul insignis se confidenter opponens, super hoc in regia curia causam uentilandam suscepit, non tamen absque periculo et expensarum nimietate, fere enim maleuolentiam illius  piissimi Ludouici regis incurrit, qui ei improperabat quod Antissiodorensem ciuitatem ipsi et heredibus suis auferre conabatur, reputans ciuitates omnes suas esse, in quibus communie essent; tandem uero cum inde diu altercatum fuisset priuilegiis et chartis Antissiodorensis Ecclesie diligenter inspectis, et cognitis, et non minima pecunie summa tam rege quam suis mitigatis, causam obtinuit, et regia priuilegia continentia, quod absque assensu et licentia Antissiodorensis episcopi nullo modo liceret comiti et aliis Antissiodori communiam instituere.

Tantas autem persecutiones et grauissimas insultationes predicti comitis et suorum, quando et quomodo uoluit diuina pacificauit clementia, siquidem  cum comes fere continua corporis grauaretur molestia, grauiori tamen cepit apud Clamiciacum incommodo detineri, et quasi in ultimis uexari; ad quem uisitandum, non tantum proceres, sed etiam uicini conuenerant episcopi; erat autem tunc temporis excommunicatus. Cum autem de uita eius dubitarent, ceperunt omnes episcopi qui aderant supplicare super absolutione; Eduensis uero et Niuernensis precibus eorum nullo modo uoluerunt uel ausi sunt acquiescere, presul uero Willelmus ea qua erat pietate et confidentia motus, ait baronibus: Absit hoc dedecus et opprobrium sempiternum a nobis, qui hic presentes sumus, quod tantus uir et comes noster inter manus nostras excommunicatus  moriatur: ego me primo interpono responsalem uirziliace Ecclesie et aliis pro quibus in eo lata est sententia; quo audito barones gauisi, imo magis admirantes, et magnificantes consilium et liberalitatem presulis, omnes similiter responsales se constituerunt, et ita absoluit eum; super qua absolutionis benignitate non tantum procerum aut populi, sed et tantam comitis adeptus est amicitie gratiam, quod non eum domnum aut episcopum, sed et patronum suum, cum de illo ante ipsum sermo fieret, frequentius nominare solitus erat. Unde ei postea dedit et Ecclesie sue in perpetuum possidendos omnes homines, quos in ualle capelle sancti Andree habebat; nichilominus etiam concessit in fine suo Tornodori donum, quod mater sua pro anima ipsius  et suorum fecit eidem episcopo de hominibus quos uarziaci habebat, quorum ibi triginta aut plures erant familie, quos post mortem comitis idem pontifex per manum et per priuilegium pii regis Ludouici obtinuit, non tamen absque magno labore et maximis expensis. Acquisiuit autem apud uarziacum quidquid Mattheus Caliga laxa in eodem castro et Castellania habebat, que possessiones magni erant pretii et redditus: nunc in parte earum sita est domus episcopalis et Fosseta. Multa alia acquisiuit ibidem in uineis, pratis, domibus et diuersis possessionibus, que propter prolixitatem noluimus numerare; apud Corruel acquisiuit plures homines, apud Giacum domos et furnum edificauit, et in magna parte muro circumdedit, uineas plantari fecit; et  homines et multa alia ibidem cum prato decani acquisiuit; apud Charbuiacum emit mille solidos quidquid Girardus Poteret miles ibi habebat; ibidem etiam prata et multa alia comparauit, et forestas instituit; apud Apoiniacum emit prata, uineas et terras arabiles; acquisiuit etiam ibi feodum Iterii Raaudi, et feodum Willelmi militis, et terras et prata que Hugo miles de Burgi et mater sua et fratres habebant inter Icaunam fluuium et Chaumeis; partem etiam illam, quam in eodem nemore reclamabant, et omnia alia, que circa idem castrum, tam in feodis, quam in proprietate possidebant, que multa comparauit pecunia.

Item ante tempus suum Stephanus de Petra Pertusa uir nobilis et potens terras arabiles, que iuris  episcopalis esse debebant, tam sibi quam suis hominibus possidendas occupauerat, et diu iniuste detinuerat. Quo rescito, quamuis sibi iunctus esset prima sanguinis linea, tamen uir Dei iustitie postponens generis propinquitatem, non cessauit, donec omnes terras predictas per iustitiam ecclesiasticam et iudicio Senonensis curie in proprietatem episcopalem redegit; et ne in posterum aliqua super hoc emergeret querela, inter terras predicti Stephani et terras episcopales loco mete crucem magnam affigi fecit, et terras illas postea, quandiu uixit, propriis carrucis excoli fecit. Item cum magna aquarum inundantia, que tempore suo contigit, molinum de uerno prorsus absolutum fuisset, partem quam Iosselinus  et heredes sui in eo habebant, emit, et multo melius quam ante fuerat molinum reedificauit. Apud Tociacum edificauit domum episcopalem et cellarium, emitque ibidem terras, prata et multa alia; dedit etiam in edificatione turris XX libras ea conditione, quod Dominus Hargodus ei iurauit quod quoties ipse uel successores sui turrim illam habere uellent, tam ipse, quam heredes sui traderent, et custodes turris predicti quoties eos mutari contingeret; apud Conadam emit a Mochis de Chaleneio grangiam de Brueria, que sita erat iuxta uillam Chel, cum bobus et carruca, pratis et terris omnibus ad grangiam illam pertinentibus, pro quibus dedit quater XX lib. Prouiniacenses. Acquisiuit etiam multa alia in eadem castellania: et  quamuis Herueus de Donzy uir tante nobilitatis et potentie ei nunquam cessaret aduersari, tamen Deo opitulante nichil de iure Ecclesie suo tempore amisit, sed cum iam in lecto mortali iaceret, eum cegit ad lectum suum uenire, et ei pro feodo Giemi ligium homagium facere. Antissiodori emit apud sanctum Iulianum XX solidos censuales; emit etiam domos Lamberti Hosmundi, que contigue, et nimis importune erant porte et domui episcopali, et illis dirutis plateas curie sue uniuit et muro circumdedit; emit item domos, que erant iuxta posternam et plateas Remaldi militis de Lindriaco, et plateas Stephani de Sarmasia; multa alia emit et acquisiuit in eadem urbe, que longum est enumerare. Pauca de eius admiranda simplicitate et miraculosa humilitate  ueraciter perstringam: siquidem quadam die contigit quod dum per uillulam pauperem et modicam transiret, muliercula quodam a tugurio suo egressa uelut illa Chananea que pro filia supplicans Domino dicebat: Miserere mei, fili Dauid, lacrymis et eiulatu miseranda clamabat currens post episcopum: Miserere mei, homo Dei, quia maritus meus dura et inconsueta morte atteritur. Clamore motus respexit, lacrymas uidens, et causam agnoscens ab itinere diuertit, descendens ab equo tugurium submissus intrauit; inuenit muliercule uirum, ita tota facie, gula, collo et gutture inflari, quod uix lingua ab ore proiecta uiuifico uia pateret spiritui, et quod nullum omnino sermonem proferre infirmus posset; illico lacrymis perfusus ad orationis confugit suffragium,  fauces infirmi, uultum et gulam signo crucis apposite attrectans, et annulo suo sepius consignans, et benedictione data recessit, et illico tumor ille et morbus deficere cepit: post breue temporis interuallum, cum per eamdem uillam rediret, predicta muliercula ei gratulabunda occurrens, cepit gratias agere asserens et publice clamans, quod per ipsum de tam graui mortis confinio uirum suum Dominus liberasset, et sanitati restituisset.

Item alias cum benedicendum altare in capella fractum de Grandi monte apud Fontanetum properaret, inuenit mulierem ante domum cuiusdam agricole grauiter lugentem; que super filii incommodo, quem de longinquo causa hospitalis ad predictam  benedictionem adduxerat, inconsolabiliter dolebat: nam adolescens in arcto positus intra predictam domum in extremis laborabat. Quo audito episcopus domum intrat, infirmum uisitat, iuxta stratum uile residet, adolescentis uultum et frontem manu contrectat, et lacrymosis eum uocibus consolatur, et de confessione admonet et hortatur. Audita confessione cum moram ibi faceret, ceperunt ei socii sui dicere, quod ibi capellanum dimittere deberet, qui infirmo communionem Dominici corporis daret: multitudo enim populi eum ad predictam capellam exspectabat, et iam fere erat diei hora quasi tertia; quibus ille: Mihi nichil potius quam opus Domini perficere: nullo modo hinc amouebor, donec iste communionem  receperit. Iussit itaque quod ego, qui hec scribo, palefridum suum ascenderem, ut citius uiaticum afferrem a predicta capella, que fere uno inde distabat milliario; quod et feci. Cum autem rediissem, non loci immunditiam, non infirmi odorem, nec strati uilitatem abhorrens, genuflexo, infirmo manu propria uiaticum porrexit, et benedictione data, et multis tam matri quam infirmo solatiis adhibitis, recessit. Benedictione altaris perfecta uix missam aggressus fuerat, cum nuntiatur ei adolescentem illum obiisse: quo audito, cum sermonem haberet ad populum, tanta de eo locutus est, quod quasi secure eum assereret iam beata quiete perfrui. Multa alia scripto et memoria digna uidimus, et scientes pretermittimus; ne forte fastidiosi  uideamur. Nunc de eis que Ecclesie sue et aliis Ecclesiis pie et misericorditer contulit, pauca subiungamus: Ecclesiam equidem beato Stephano operoso lapideo stabulatu undique subtegmine circumdedit, anterius pinnaculum et posterius cum uitreis ad ipsa pertinentibus fecit, turrim meridionalem noua firmatura et decenti laterum tectura decorauit; totam ecclesiam nouis tignis, trabibus, tegulis, et lateribus in parte plumbatis cooperuit, et quantum ad ipsum pertinuit camerauit; tempore suo noua altaria fundata sunt ab ipso et ab aliis in eadem ecclesia, et consecrata, unum ante crucem, quod ipse consecrauit in honore sancte Crucis et beati Ioannis euangeliste et sancti Laurentii martyris, et sanctorum Cyrici et Iulite, quorum  reliquias ibidem recondidit, et beati Aegidii confessoris, ubi et duos capellanos instituit, qui in perpetuum missam singulis diebus celebrarent pro anima Guidonis comitis et antecessorum suorum, quibus capellanis ab eo redditus sufficientes assignati sunt. Unum erexit de suo in crypta a parte curie episcopalis, quod et consecrauit in honore beati Pauli apostoli et sanctorum Cyrici et Iulite, quorum ibi reliquie reconduntur, et in honore beati Germani episcopi et confessoris, et beate Marie Magdalene; huic altari deseruire tenentur canonici beate Marie, et quotidianam missam celebrare pro anima ipsius, et pro anima Fromundi clerici sui, qui ibi primus assignauit redditus; altari beati Andree apostoli in  eadem crypta sito assignauit stipendia seruientium: altari beati Nicolai, et sancti Martini concessit XL solidos censuales cum X libris cere in ecclesia D. de Bruenio; ecclesie beati Ioannis Baptiste que tempore suo a Stephano Ollandi est edificata, et ab ipso dedicata, multa contulit in edificando, et de redditu dedit eidem LX solidos, in ecclesia S. Prisce ubi et per ipsum duo presbyteri assignati sunt assidue futuri; ecclesie beate Marie dedit ecclesiam de Monasteriaco Sicco, et censam quam habent, in ecclesia de Blauello canonicis eiusdem ecclesie concessit. Ecclesie B. Petri dedit ecclesiam de uenosa, et tunc ibi primum manserunt canonici; abbatie S. Laurentii dedit ecclesiam de Cept, monialibus de Crisannoue dedit XX solidos censuales, in ecclesia  de Monesterello, et medietatem minute decime de Lugniaco. uerum quam longum esset enumerare omnia que Ecclesiis contulit! Compendiose dicimus quod nulla est in tota Antissiod. parochia ecclesia conuentualis, que pro beneficiis sibi ab eo collatis non teneatur anniuersarium eius solemniter celebrare. Nec hoc tacendum censuimus, quod ad ornatum ecclesie B. Stephani unum dedit pallium optimum; item cum ad curiam primus omnium episcoporum Gallicanorum tempore schismatis tenderet, in nouitate pontificatus sui capitulo sui dedit totius beneficii ecclesie de Bacerna, instituens quod festum B. Martini hiemalis, pulsatis maioribus campanis solemniter celebrarent, et anniuersarium Hugonis Senonensis archiep. fratris sui honore debito et condigno  annuatim agerent: postea cum a concilio Lateranensi rediisset, dedit urceum argenteum uIII marcharum ad ecclesie ornatum, et ad reponendam aquam benedictam.

Fuit itaque tempore beate recordationis Alexandri pape III, regnante in Gallia pio rege Ludouico, qui cum de eo loqueretur, frequentius dicere solitus erat, quod Willelmus episcopus Antissiodorensis unus de melioribus sacerdotibus totius regni sui iudicio et estimatione sua esset; peruenit autem usque ad tempus filii eius Philippi et consecrationi ipsius, que Remis celebrata est, interfuit, anno a uerbo incarnato 1179, in octauis omnium Sanct.; in ipso autem anno circa festiuitatem B. Remigii egrotare cepit, et cum se sentiret quartano grauari incommodo,  ad abbatiam B. Mariani causa quiescendi uenit, ibique usque ad obitum suum decubuit. Cum autem ingruente hieme, grauiori urgeretur molestia infirmitatis, aduocato Theobaudo uenerabili Niuernensi episcopo sibi amicissimo, et Girardo abbate uiceliaci consanguineo suo, et quibusdam Antissiod. Ecclesie personis, et canonicis, testamentum suum fecit, et omnia que habebat, tam in uictualibus quam armentis et pecoribus, uendi fecit, et pro debitis suis reddi. Dedit item ibi ecclesie B. Stephani cuppam argenteam Iu marcharum de intus et deforis peroptime deauratam, ad reponendum in ea corpus Dominicum; dedit et camnulas et pelues argenteas ad quotidianum officium altaris B. Steph. Item dedit  uestimenta sacerdotaila, albas duas mirifico apparatu decoratas, cum stolis et amictibus pretiosis, et tunicam cum dalmatica et infulam miro auriphrygio ornatam, et libros, et alia que in capella sua habebat cum cophino in quo reposita erant; dedit etiam auriphrygium, quo post obitum eius decenter ornate fuerunt due infule; abbatie uero, in qua iacebat, dedit XL solidos censuales in ecclesia de Lugniaco et de Molins; dederat autem eidem ecclesie prius multa alia, medietatem uidelicet cense uincellis, et terras quas apud Tangiacum ipse emerat, et quedam alia infra et extra muros ciuitatis. uixit autem, imo uerius in infirmitate laborauit, et penitentiam egit usque ad finem Februarii: quamuis enim ita attenuatus esset atque debilitatus, quod nec super pedes  stare, nec a lecto surgere posset, abstinentiam tamen solitam omnimodis obseruabat. Nam tota Quadragesima, a festo uidelicet B. Martini usque ad Natiu-Domini quotidie ieiunans nullum omnino cibum sumpsit, nisi quadragesimalem.

Interea tanta erat uisitantium multitudo et frequentia, quod etiam aliquis sanus et incolumis uix eos sustinere posset; ipse tamen, quamuis iam quasi omni corporis uigore destitutus, omnes cum honore recipi precipiebat, et omnibus gratias agens lacrymosis uocibus supplicabat, quatenus pro ipso apud Dominum intercederent, ut bono fine consummaretur: huiusmodi enim uerbum et in infirmitate, et cum sanus esset, frequentius in ore eius uersabatur, bonum exitum a Domino tantum debere peti; unde  multoties audiuimus cum pauperes aut alii dies multos uite, prosperitatem aut continuam ei precarentur corporis sanitatem, aiebat: Non hoc a Domino petere debetis, sed tantum, quod bonus sit exitus meus: sola itaque, superstes spiritu, terre particula iam emortua, nunquam tamen ab oratione uacans, sic laborauit usque ad finem Februarii. Tunc finem suum appropinquare agnoscens familiam suam ante se aduocatam absoluit ab omnibus que in eum commiserant, et ab eis se absolui suppliciter cum lacrymis postulauit: pauca etiam, que sibi residua erant, annulos uidelicet suos distribuit, et aduocato decano et capitulo suo, ad lectum suum, finem suum eis commendauit, ualde conquerens et dicens se tantis occupatum fuisse quod non multa eis bona contulerat, et  tamen se ita erga ipsos habuisse, quod parum aut nichil detrimenti eis irrogasset, sed omnes sincera dilexisset caritate. Ut tamen memoria eius apud eos in perpetuum haberetur, dedit eis ibi ecclesiam S. Prisci, ita quod centum solidi de censa eiusdem ecclesie annuatim diuiderentur in anniuersario suo equaliter canonicis et presbyteris de choro B. Stephani qui seruitio interessent. Ceteris uero clericis, prout opportunum uideretur, et residuum pauperibus erogaretur, ibidem cepit eos cum lacrymis monere et exhortari, ne inter eos discordie uel inuidie seu schismatis perniciosum irreperet flagitium, sed statim eo sepulto regem adirent, obitum suum nuntiaturi, et debitam eligendi licentiam ab eo petituri,  et sic absque dilatione conuocatis fratribus, personam honestam, litteratam, bene morigeratam eligerent: nam mora diuturna eis damnosa esse poterat et periculosa. Rogauit item, quod in uilioribus uestimentis sacerdotalibus, que in ecclesia beati Stephani erant, sepeliretur. Tunc in hec uerba cum magno eiulatu prorupit: Ille ueram pacem uobis misericorditer concedat, qui recessurus a discipulis inquit: Pacem relinquo uobis, pacem meam do uobis, et sic facta generali confessione, intercessionibus ab eis impetrata et absolutione, data benedictione, eos dimisit. Nihil item de contingentibus omittere uolens, Senonensem uenerabilem presulem Guidonem per nuntios accersiuit, humiliter supplicando, ut exitui suo interesse dignaretur; qui pro pietate, qua erat, negotiis posthabitis  ad ipsum prosperauit, et eum adhuc spiritantem inuenit. Cum uero de confessione et absolutione quamuis multoties alias, tunc tamen precipue et attentius, ut res exigebat, locutus est; ipse etiam nepotes et familiam suam tanquam domino et consanguineo suo commendauit, quos in patrocinio suo benigne suscepit, et quod nunquam eis deesset spontanee promisit; in nocte sequenti, cum infirmitate grauius solito urgeretur, quesierunt ab eo sui, utrum in cinere et cilicio, sicut decet Christianum, uellet obire, quod ipse uoce, qua potuit, et gestu annuit, et poposcit, et crucis impressione se ut potuit muniens eiusdem crucis signaculo dextera parte eleuata illud ultimum stratum consignauit: sicque ibi positus, cum religiosi et clerici, qui aderant, litanias et psalterium decantarent,  quandiu potuit cum ipsis psallebat; circa mediam noctem cum conuentus Matutinos decantasset, ad eum uisitandum uenit, et in conspectu eorum emisit spiritum. Cum autem corpus eius lauaretur, cepimus qui aderamus ultra quam dici potest mirari, siquidem de nouo eiulare super stupenda et inaudita eius attenuatione; totam faciem eius et uultum balsamo perunximus, et postquam indutus est sacerdotalibus et pontificalibus insigniis ad ecclesiam eum detulerunt. In crastino quantus fuerit luctus totius ciuitatis, quanti gemitus et lamenta fere omnium aduentantium, non est facile dictu. Apparebat iam in eo quasi species beate quietis: nam uultus eius, ut assolet esse mortuorum, nullo erat pallore fuscatus, sed ita serenus et quasi rubicundus,  quod aduenientibus ille potius dormire quam mortuus esse uideretur. Missis cantatis, peracto obsequio, predictus archiepiscopus humiliter genua ante feretrum flectens, osculatus est chirothecas quibus manus eius inuolute erant, et sandalia pedum ipsius, quod et multi nostrum fecimus, et sic primus episcoporum Antissiodorensium sepultus est in eadem ecclesia ante maius altare a parte sinistra iuxta parietem. Postea Hugo, Senonensis archidiaconus, eius nepos, sepulturam satis honestam super eum edificari fecit. uacauit autem episcopatus anno integro, mensibus decem, diebus nouem.



CAP. LuIII.---De Hugone de Neriis.

Hugo de Neriis sedit in episcopatu annis circiter  24, ex thesaurario assumptus in episcopum anno Domini circiter 1183, circa purificationem B. Marie uirginis; uir quidem sanguinis generositate preclarus sed animi magnificentia preclarior.



Quibus progenitus et ortus fuit.

Huius pater Milo Neriorum dominus, mater domina de Gessia non inferioris nobilitatis fuit.



Quam magnifice se habebat.

His igitur ortus maioribus natiue fuit generositatis non degener. Nam more nobilium in multa degebat magnificentia seculari, et uitam agere priuatam indocilis, in euectionum multiplicitate numeroso clericorum et militum comitatu, multa domesticorum frequentia et apparatu magnifico, maiorum suorum titulos adequabat.



Quibus nature dotibus uel scientie, siue eloquentie preditus.


Erat autem stature mediocris, decorus aspectu, sapientia preditus, in agendis strenuus, inter consultos consultior, in tantum, ut si in quolibet presens esset tractatu eius exspectabatur sententia, et frequentius preualebat: inestimabilis facundie, in persuadendo efficax, in demonstratiuo genere loquendi, quod continet laudem et uituperium, facundissime uires exprimens oratoris, litterature et uiuacis ingenii adeo ut in qualibet facultate liberali, seu mechanica, ei promptum esset uerba habere materie accommoda, ac si plenam eius scientiam esset assecutus. Plerumque etiam Latino eloquio properato  ualde studio cantica componebat et cantus. Commendanda quidem ingenii uiuacitas siquidem breui cudebat tempore prius ad limam perduceret quam ad linguam: sed tanta estuabat auiditate edendi quod fecerat, ut inculta proferret in medium, que melius latere potuerant, donec correctionis studiose elimata incude luculentiori splenderent ornatu. Unde factum est quod eius opuscula, que plus in ipsius fauore quam proprio schemate, frequenti, dum uiueret, habebantur in usu, ipso sepulto, sunt pariter consepulta. Militum gaudebat stipari frequentia, et de militaribus studiis libentius disceptabat cum eis, unde et uegetium Renatum frequenter relegerat, qui de huiusmodi loquitur disciplinis, de quo militibus multa doctrinalia proponebat. Miram  habebat affectionem ad suos. Urbanus ad eos cum quibus degebat, adeo ut omnibus omnia factus domi inter eos esset quasi unus ex ipsis, foris tamen prerogatiue sub congruo moderamine dignitate firmata.



In quo mores eius poterant argui.

Omnibus fauorabilis, nisi habendi cupiditas, que omnes pene potentes exagitat, ad exactiones et oppressiones subditorum, et usurpanda iura non sua ipsum plus forte debito prouocaret, et nisi contra quemlibet indignatione concepta ruine sue et nocendi libidini immoderate plerumque frena laxaret.



Quanto feruore fidem catholicam aduersus hereticos de caritate zelatus est.

uerumtamen fidei catholice assertor erat magnificus,  eoque circa illam feruore ardebat, ut ad capiendas uulpeculas que demoliuntur uineam Domini sabaoth et hereticis dogmatibus degenerare faciunt in labruscas, tota uigilantia laboraret; contra quos ad nobilem diecesis sue uicum de caritate uidelicet eo accingebatur feruentius quo hereticorum ibi amplius feruere cognoscebat errorem, tantaque animi constantia hereticos ibi persecutus est, quod quidam ex eis per diuersas dieceses publicam agentes penitentiam ad gremium matris Ecclesie abiurata heresi salubriter sunt reuersi, alii pertinaciores in salutis sue dispendium in Italiam uel ad Albigenses ad sui erroris complices confugerunt, terre natiuitatis sue et proprie cognationis extorres; sicque in eo perfecit negotio, ut hereticorum malleus  non immerito diceretur.



Qualiter domos episcopales Antissiodorenses emendauerit uel ampliauerit.

Qui licet in spiritualibus sic proficeret, in temporalibus tamen multo proficiebat amplius, quibus propensius incumbebat: nam domos episcopales Autiss. seu lapsa reparando, seu noua construendo, prouexit in melius antiquis edificiis, cellam uinariam concamerationis lapidee maiori palatio contiguam et coquinam iuxta portam structure admirabilis magnis impendiis superaddens.



De regio amne quid ibi fecerit.

Apud Eponiacum castrum suum, domus erat episcopalis, que regis amnis uocatur, in loco gratissimo et commodissimo constituta, quam Icauna fluuius  ex sui profunditate sinus ibi piscosiores expandens undique preterfluit, nisi quod terre ab anteriori parte continue modicum interuallum, magnam tamen intra se continens intercapedinem, ibi esse insulam non permittit; domus illa forma et materia humilis, domicilium episcopus prestabat inglorium, hanc multiplicibus et magnifice nobilitatis et uenustatis edificiis suis, non modicis sumptibus ampliauit; locumque illum tutioris suis refugii aduersus hostiles strepitus facere desiderans, ab anteriori parte ubi terra erat continua, ab una parte fluminis ad alteram, sepem ex immensis roboribus murumque perduxit, et plurima propugnacula desuper collocauit, terramque in altum fodiens  fossas cotinuabat immanes, ut per eas cursum fluminis deriuaret, fieretque ibi quod natura negauerat, insula uidelicet artificii supplemento, opusque conceptum ex parte iam consummatum maiori ad perfectum perduxisset, nisi comes Campanie Theobaldus in manu forti eius moliminibus restitisset, et opus pene in consummatione existens ad terram funditus deiecisset, domibus tamen episcopalibus in sua nichilominus integritate seruatis



De Bello-Reditu, qualiter exstruxerit.

Apud Charbuiam uillam episcopalem locus erat inter siluas frutetis obsitus, et propter iuges et uarios aquarum discursus prorsus inutilis et nullis usibus accommodus, qui nunc Bellus-Reditus nuncupatur. Ibi frutetis penitus exstirpatis, et aquis discurrentibus  in unam massam collectis, duo stagna fecit multis referta piscibus: unum superius, et alterum inferius ex influxione prioris, quibus adiecit et tertium, tum ex priorum decursu, tum ex fluctibus, tum ex torrentibus undequaque confluentibus in idipsum, magnum admodum et piscosum; domos insuper multiplicis structure, nobilissime et uenustatis immense exstruxit ibidem, quas fossis aquas ex stagni superioris influentia continentibus, et propugnaculis et sepe fortissima a parte anteriori, que stagno priori est opposita, mirabiliter communiuit, ipsi stagno murum latericium superponens. Cui loco ab ea parte ubi deest stagnorum munitio silue confrage, circumquaque merse, et ad terram demisse, ualidum prestans, et ad expugnandum difficile munimentum,  uia licet arcta patenti media inter siluas, per quam multis portarum, fossarum, et pontium interiectis obstaculis ad domum interiorem difficilis, et qui suspectis temporibus a paucis obseruari ualeat, est accessus. Locum istum idem episcopus, quantum humana potuit industria, ad omnimodam amenitatem et commoditatem prouexit: nam et siluas ubi frutetis erant uel arboribus humilioribus, aut rarioribus obsite, et ob hoc minus utilitatis habiture, penitus exstirpauit et in agriculturam redegit, hortos ibi fecit, plantauit arbores diuersi generis, ut preter amenitatem que proueniebat ex istis, fructus inde perciperet copiosos. Siluarum quoque partem non modicam sepe continua circumcinxit, ab ea porta que est a parte siluarum anteriori, uidelicet ad aggerem  tertii stagni usque perducens, et grata intrinsecus lustra ferarum concludens, et eorum multitudinem copiosam, que et oculos intuentium de palatio iusunda uisione pascebant, et plerumque uel in festis maioribus, uel in susceptione hospitum, grata Domino et nobilia exenia ministrabant; nec minus fecunda cuniculorum receptacula intra septa illa uel extra uoluptuose et utilis occupationis materiam ibidem prestabant: sic locus multimoda commoditate et amenitate preditus gratissimam prestat usque hodie episcopis mansionem, excepto quod sepis demolitio, que sine immodico siluarum exterminio et sumptuum dispendio in sua integritate seruari non poterat, feras sue reddidit libertati.



De domibus Tociaci et Conade


Apud Tociacum et Conadam castra uidelicet episcopalia in areis a suis predecessoribus preparatis domos condidit episcopales et nobilitatis immense.



De his que gessit apud uarziacum.

Castrum suum nobile uarziacum, quod propter imminuta loci prius frequentibus patebat depredantium incursibus, muros reparando antiquos et fossas turribus ingentibus circumsepsit, domos episcopales iuxta ecclesiam beate Eugenie muro solido magnificis edificiis, turribus ac propugnaculis a primis condidit fundamentis, presidium quoque episcopale ulterius muro solidiori, turribus munitioribus et antemuralibus in tutam ad expugnandum difficilem munitionem prouexit, et fossis mire amplitudinis  uallauit in gyrum, in quibus grata aquarum exuberantia ex fontibus circumflauentibus eas repleuit; non modicum facit ad munitionis augmentum, et tum ex piscium multitudine qui ibi nutriuntur optimi, tum ex molendinis que edificauit ibidem, tum ex aliis utilitatibus suis, episcopo totique municipio multe commoditates existunt.



De his que gessit apud Nerium.

Opere pretium duximus presenti inserere lectioni que et quanta operatus est in illo nobili patrimonii sui castro; Nerius uidelicet, quod tante a proauis nobilitate et immunitate prefulget ut ita in domini sui proprietate consistat et iure quod nullum habeat alicuius superioris dominationis respectum, sed potius de alodio, ut uulgo dicitur, et sui separati dominii  existere censeatur. Propter quod non solum finitimis, uerum et principibus potentioribus circumquaque eo amplius inuidiosum existit quo ad terras sibi uicinas, tum propter domini et casatorum seu uassallorum suorum potentiam, tum propter loci situm inexpugnabilem, magis libere et impune potest extendere uires suas, et ipse formidine imminet ampliori. Sane mortuo Clarembaudo, fratre domino castri illius, idem episcopus filii eius Milonis scilicet in annis puerilibus constituti, tutelam suscepit, quam in multa sollicitudine administrans, et forte plus iusto; nam propter hoc in agendis Ecclesie sue remissior existebat; circa munitionem eiusdem municipii promouendam tota studii uiuacitate incubuit; totis uiribus sumptus fecit. Nam super muros burgi  inferioris, quem ad radicem montis positum amnis, qui Seneen dicitur, undique preterfluit, ex muro seu ex lignis solidissimis robusta ualde propugnacula collocauit in ascensu montis a burgo, licet ab ea parte castrum sit inexpugnabile situ suo; fossas in excisa montis rupe pregrandes, portasque munitiores exstruxit. In superiori uero parte, ubi se in cacumine suo montis, in quo situm est presidium, maior amplitudo diffundit; situm pandens machinis erigendis accommodum, preter muros munitionis antiquos, inter quos unus erat solidior et exterior, quem frater eius Clarembaldus, paulo antequam defungeretur, construxerat. Murum post illum interiorem maioris altitudinis, spissitudinis et soliditatis erexit in  capite eius turri solidiore constructa; exteriori quoque muro fossas excisis cautibus fecit preruptas, aliasque premisit excisiones in monte, que hostes possent a presidio multiplicatis obstaculis et impedimentis arcere. Fecit et antemuralia muro exteriori connexa, et immensi roboris trabibus contexta desuper, ut qui subtus existerent telorum iactus quantoslibet, aut tormenta iaculatoria, seu quelibet alia hostium molimina non timerent, sed securi uenientibus ex aduerso posteriorum fossarum et muri, cui coniungebantur, prohiberent accessum. Iuxta murum illum fontis uenam scaturientem inuenit, que licet sit modica, iuges tamen et perspicuas aquas emanat.

Extra septa presidii principalis magne nobilitatis  exstruxit palatium, quod ipsi presidio non modice munitionis existit, gratam uidelicet domini mansionem, quam multo et uoluptuoso decorauit ornatu; fecitque cuniculos subterraneos a cella uinaria, que turri suberat principali, in palatium inferius, de quo prediximus, quatenus propter uinum seu uictualia quelibet non oporteret ingredi uel egredi presidium principale, sed uictualibus per murum presidii demissiorem, sportis demissis uinum siue aqua per fistulas mirabili quodam artificio occulte deferretur. Mirabilis sane cautela, ut scilicet uictualia que ad munitionem castri illata fuerant, uel inuecta ibi sub munitiori custodia fidelius seruarentur, et obseratis ad omnem excludendam suspicionem repagulis, usibus ad postulatum necessariis tali artificio deseruirent.  Presidium nichilominus, armis, balistis, ceterisque ad eius tuitionem necessariis inestimabiliter communiuit; mansiones militum seu quorumlibet aliorum infra septa munitionis superioris contentas, multo pretio comparauit, et in proprietatem nepotis sui redegit. Tam in hoc quam in predicti constructione palatii circumspecta usus industria, ut accessus uolentium domini adire presentiam, ad eius palatium extra septa principalis presidii minus haberetur suspectus, et omni extraneo habitatore excluso, dominus castri nullum omnino suspectis temporibus, nisi de cuius fidelitate plenissime confideret, infra septa superiora recipere cogeretur. Propter quod etiam baptismalem municipii ecclesiam posuit extra septa, solam domini capellam in superioribus  esse permittens, magnifica quidem opera et multa admiratione digna et commendatione, nisi ibi hominum sue commissorum custodie substantias in ligna conuertisset et lapides, et bona pro magna parte consumpsisset episcopalia, que melius fuerant aut ecclesie utilitatibus aut pauperum necessitatibus applicanda. Castrum illud quousque nepos suus in annos adolesceret pubertatis, et eius esset mancipatus tutele, in multa rexit magnificentia et uirtute, et interceptionibus circumstantium in manu potenti resistens, et incursantium, predasque de terra sue tutele plerumque agentium argumenta refellebat non imparibus argumentis, ita quod omnibus, qui erant in circuitu, formidabilis appareret; sed ducis Burgundie, et ceterorum principum et potentum  contra ipsum siue castrum concepta frequenter molimina tanta prudentia confringebat, ut semper honorabilem calculum reportaret. Acquisiuit autem eidem nepoti suo uillam de uallanto, iuxta Giacum uillam episcopalem, quam multa pecunia comparauit. Sed de his hactenus; nunc ad alia transeamus, et quantum in ampliandis ecclesie sue redditibus proficeret, aut conditionibus in melius prouehendis profecerit, prout occurrit memorie, disseramus: pauca huius de multis tenemus, et aliqua omittimus ad lectoris fastidium declinandum.



De procurationibus regis. Qualiter remisse sunt.

Iuris erat regalis ut, quando dominum regem, uel aliquem de suis itineris occasio seu motus proprie  uoluntatis ad aliquod episcopale domicilium diuertere faciebat, recipiebatur honorifice, et procurabatur honeste. Hoc graue et onerosum debitum episcopus diuina procurante clementia, et occasionis congrue opportunitatem operante, in perpetuum taliter aboleuit. Nam cum Giemum castrum nobilissimum Heruei de Donziaco, comitis Niuernensis, quod erat de feodo Autissiodorensis ecclesie, in proprietatem regiam deuenisset, iuxta pactorum formam, quam dominus rex Philippus consenserat et fecerat, ut ipse filiam Petri comitis Niuernensis, cui filie competebat iure hereditario comitatus, haberet uxorem, translato in regem taliter castri dominio, episcopus apud regiam magnificentiam multa interpellauit instantia, quoniam feodum ecclesie sine eius preiudicio non  poterat retinere. Tandem in recompensationem feodi obtinuit, confecto inde instrumento regali, quod rex procurationes eiusmodi remisit episcopis in perpetuum; et ne episcopus Antissiodorensis in aliquo domiciliorum suorum ipsum uel aliquem ex eius nomine recipere hospitio aut ministrari necessario teneatur, concessit, saluo nichilominus cereo centum librarum cere, quod in festo B. Stephani de Inuentione eius, uidelicet in Augusto, a castri predicti domino ecclesie Autissiodorensi solui ex antiqua consuetudine consueuit. Quem usque hodie dominus rex a prepositis suis de Giemo fecit persolui, pena apposita quod, quoties prepositi cereum illum suo termino non reddebant, pro singulis diebus quibus in solutione cessabant solidos 5  paris. ipsi regi irremissibiliter componebant. Utilis sane compensatio et ecclesie profutura, cum multum ex eo oneris episcopis sit remissum, et de feodo Giemi nichil nisi honor eis accresceret sine fructu.



Qualiter acquisiuit decimas et domum episcopalem de Colengiis.

Petrus de Corcione Colengias, super Icaunam fluuium cum omnibus que monachi de Charitate habebant, ibidem multo emerat pretio. Episcopus suam ei uoluit refundere pecuniam, et obtulit in emptione bonorum ecclesiasticorum diecesis sue, se esse asserens potiorem, et obtinuisset procul dubio, nisi fauor regius, quem Petrus sibi conciliauerat, episcopo restitisset. Tamen multo conatu  tandem episcopus decimas et oblationes, et, quidquid ad spiritualia pertinebat, ab eo per compositionem extorsit et domum insuper, que nunc in eo municipio episcopalis existit.



Qualiter acquisiuit decimam uarziaci, et sub quo tenore.

Apud uarziacum parum aut nichil de uini decima soluebatur; hanc ex incolarum condicto taliter acquisiuit; remisit eis manum mortuam, talliam Martii, ex qua dabantur per annum in Martio de singulis domibus capitaneis quinque solidi: remisit etiam furcam, et rastrum, et consuetudines eiusmodi, que eis erant multi oneris, et episcopis modicum utilitatis prestabant. Ipsi uero sub hoc tenore decimas  episcopis prestare tenentur pro huiusmodi remissione, unam uidelicet de decem sarcinis, quam seruiens episcopi unus aut plures, qui ad hoc fuerint deputati, duxerint eligendam: magna profecto Ecclesie utilitas. Remissio enim propter hoc facta uix ad summam centum librarum annuatim poterat peruenire, et estimatio decimarum quingentarum uel sexcentarum et eo amplius Pruuianensis monete summam frequenter excedat. Multa in episcopatu gessit utiliter et prudenter, que uel audita memorie non occurrunt, uel prius ad nostram notitiam non uenerunt.



Quam uirtuose resistebat persecutoribus Ecclesie.

Persecutoribus in magna resistebat uirtute; horum ecclesiastice seueritatis censura; horum rebellionem  uiribus compescendo, et plurima que siue ob hoc, siue ob alias causas pertulit in episcopatu aduersa, mente intrepida et constanti, sicut erat uir animo magnificus et insuperabili longanimitate, percurrit, de quibus pauca que nobis nota sunt memorabilibus duximus inserenda membranis.



De forma interdictorum statuta tempore comitis Petri, et causa quare sic statuta.

Agebat in Antissiodorensi Niuernensi et Tornodorensi comitatu comes Petrus, uidelicet de Curtiniaco, domini regis Philippi fratuelis, cuius fauore procurante, ipse Petrus Agnetem filiam Guidonis, quondam comitis Niuernensis, cui successione hereditaria comitatus competebant predicti, duxit uxorem, dato propter hoc domino regi nobili patrimonii  sui castro, qui Monsargi nuncupatur, ut ad illius coniugium perueniret; uir quidem regii sanguinis et immense potentie, sed incircumspectus animo, et iracundie formidande, et qui molestiis aut iniuriis irrogandis nulla ratione animi sui impetum temperaret. Unde et sub eius dominatione non solum episcopus, uerum etiam ecclesie sibi subiecte uirique ecclesiastici multas et graues molestias frequentius sustinebant, tum ab eo tum ab aliis, qui, uel de eo familiare nocendi sumebant exemplum, uel quibus eo non resistente in ecclesiam Dei facultas erat liberior debaccari; et ab initio dominationis sue tantum sub eo laborauit ecclesia, quod Antissiodorensis ciuitas fere per quindecim annos propter excessus interdicto conclusa, clausis ecclesiis,  diuinorum officiorum silentia pateretur, nisi quod raris temporum interuallis dilucidis, comite per satisfactionem ad Ecclesie gremium reuertente, quandoque ecclesia sua organa resumebat. Statim tamen intra breuis temporis spatium comes replicatis iniuriis eius serenitatem permanere diutius non sinebat, quin sui pateretur silentii recidiuum. Super hoc tandem inito inter episcopum et capitulum Antissiodorensis Ecclesie salubriori consilio, quoniam per huiusmodi interdicta frequentia in immensum uitia succrescebant, et pullulare hereses timebantur, cum contra salutem suam efficerentur mentes hominum duriores, prouida inter eos deliberatione conuenit, ut sic deinceps, uiuente comite, animaduersionem  huiusmodi temperarent quatenus persone comitis pro suorum excessuum exigentia excommunicationis mucrone percussa in ciuitate Antissiodorensi seruaretur taliter interdictum, ut uidelicet in aduentu eius, una in maiori ecclesia de campanis maioribus pulsaretur: et sic aduentu eius cognito, quandiu presens esset clauderentur ecclesie, et diuina officia sub interdicti silentio agerentur; ipsius uero discessu eiusdem pulsatione campane, uelut edicto preconio publice designato, quasi discedentibus nebulis, ecclesiis solemnitatum suarum grata serenitas redderetur, exclusis tamen hominibus comitis ab ecclesiarum ingressu, qui soli suberant interdicto: sanum profecto et salubre statutum. Nam comes non sine confusione permaxima  ingredi poterat uel egredi propriam ciuitatem, nec propter clamorem populi moram ibi facere longiorem, et ecclesia suo non cogebatur silentio edificationi deesse et profectui animarum.



Quod in aduersis uiriliter se habebat.

Tempestatis huius pene intolerabiles et formidandas procellas episcopus multa magnanimitate sustinuit intrepidus, totum se pro tuendo Ecclesie iure impendens, pro qua opponebat se murum insuperabilem uenientibus ex aduerso, et non solum comitis, uerum et aliorum infestationibus uiriliter resistendo, non deficiebat, donec illis humiliatis sub potenti manu Dei  ad honorem eius et sponse sue Ecclesie finem attingeret commendandum, super quo pauca de multis duximus perstringenda.



Qualiter Petrus comes Antissiodorensis extraxit puerum de terra, quem tumulari fecerat in camera episcopi.


Comes, licet ei familiare esset et frequens per excommunicationem ab unitate Ecclesie separari, quodam tempore excommunicatus fuerat ab episcopo Antissiodorensi, ciuitas interdicto conclusa propter graues eius excessus. Qui uehementis indignationis igne succensus, non solum episcopum, cuius fidelis, ut pote eius uassallus esse debuerat, sed et canonicos et clericos uoce preconis a ciuitate eiecit, corpus parui mortui, quod propter interdictum ciuitatis ecclesiasticam non poterat habere sepulturam, importuno matris pueri excitus clamore  et lacrymis, in ipsa episcopi camera ante lectum domini sui episcopi fecit humari in contumeliam eius et Dei contemptum. Hoc tam piaculare flagitium episcopus rigore districtionis ecclesiastice mera constantia persecutus, tandem ipsum compulit ad satisfactionem huiusmodi exhibendam. Quod die Palmarum in processione solemni presentibus beato Willelmo auunculo comitis, qui cum ad humiliandum se roborabat, Bituricensi, et Petro Senonensi archiepiscopis, et multis aliis, quos uel episcopi sollicitudo uocauerat, uel facti nouitas allexerat ad uidendum, effosso sepulcro propriis manibus corpus extraxit defuncti, fetens admodum et putridum, magnumque narium offendiculum, utpote  quod iam per menses aliquot ibi iacuerat tumulatione, et ab ipsa camera usque ad cemeterium Montis Autrici nudis pedibus, solis indutus lineis, uelut plebeius quilibet ad tumulandum ibidem propriis humeris deportauit, sese humilians salubriter coram Deo, qui colla regum et ceruices inclinat.



Quis fuerit exitus huius comitis.

Non abs re arbitramur existere ut quis huius comitis exitus fuerit, posteris designemus, ut tanto securius iram Domini contra se prouocare metuant, quanto ex alterius addiscent exemplo quam uerendum sit incidere in manus Dei uiuentis , qui retribuit abundanter facientibus superbiam , humilibus dans gratiam, et superbis resistens . Siquidem comes iste, mortua  Agnete uxore sua, cum sibi matrimonialiter Yolandam, sororem Henrici Constantinopolitani imperatoris, secundis nuptiis copulasset, eodem Henrico sublato de medio, iure propinquitatis, uxoris obtentu ad imperium asciscitur, instigante uxore illuc iter aggreditur, ab Honorio, Romano pontifice, imperator Constantinopoleos confirmatur et inungitur pariter cum uxore. Dehinc cum magno Latinorum exercitu Dyrrachium usque peruenit, ciuitatem obsidet, uxore eius per partes Romanie tutiores  Constantinopolim felici itinere procedente. Imperator in obsidione non proficit, soluitur obsidio, per terras hostiles communiori uidelicet uia imperator incautius iter legit uersus  Constantinopolim, imperium recepturus, de suis uiribus superbe presumens. Sed Dominus excelsus, qui humilia respicit, et alta a longe cognoscit , ipsum omnemque exercitum eius in manus inimici conclusit et tradidit in captiuitatem uirtutem eorum. Audiat humana superbia et attendat: Ecce hic uir tante nobilitatis et potentie, qui toties contra Deum et Ecclesiam calcaneum erexerat, nunc captiuus est inglorius carcerali custodie mancipatus Domino miserante, si uel sero de peccatis compungatur ad manum Domini flagellantem, uel penam ipsius in presenti si non conteritur, inchoante. Sed nunc ad textum propositi, et qualiter ultionem de persecutoribus Ecclesie expetierit ad laudem Dei et honorem Ecclesie prosequamur.



De Petro de Corcione qualiter ultus fuerit in eum.


Petrus de Corcione, de quo superius fecimus mentionem, in omnibus agendis comitatus secundus erat a comite; eiusque nutu et consilio comes Petrus, de quo premisimus, per omnia regebatur. Is ad oppressionem ecclesiarum comitem ualde qui animo incompositus erat, ut prediximus, incitabat ipse, prout poterat; earum tranquillitati nichilominus inimicus et quieti, ad huius bestie edomandam seuitiam episcopus omnibus accingebatur, prout temporum postulabat necessitas, argumentis. Qui cum fauore comitis prosequente quandiu sue culmen potestatis emicuit, Ecclesiam Dei et ipsum episcopum prosequi non cessaret. Episcopus sicut erat seculari quadam admodum industria preditus,  tempora uindicte opportuna exspectans, eius insolentiam taliter edomuit ad extremum, ipsum, licet forte in hoc ab euangelice religionis mansuetudine exorbitasse uisus fuerit episcopus, utile tamen Ecclesie et magnatibus formidabile proponens exemplum: nam cum substracto ei fauore comitis tempora nubila glorie sue ac potestatis serenum fuscassent, nactus temporis opportunitatem episcopus suis desideriis congruentem, ipsum captum in quadriga assumpsit, et compedibus alligatum, capite super nudo, quod dudum contracta caluities deformabat, per uicos et plateas ciuitatis Antissiodorensis satis ignominiose tractatum, fecit publice circumferri, ridiculosum populo prebens de ipso spectaculum: ut ubi summe potestatis functus honore  fuerat, ibi ridiculosius sue dilectionis ludibria pateretur, discerentque uniuersi in fascibus constituti non peruerse agere, nec extolli successibus, sed humiliari sub eo qui deposuit potentes de sede et humiles exaltauit .



Qualiter Euraudum conuicit de heresi.

Huic successit in officio et potestate Euraudus de Castronouo, miles non inferioris malitie, nec minoris ingenii, uel remissioris desiderii ad nocendum, Ecclesie seuissimus persecutor, utpote cui heretica prauitate infecto propositum erat ecclesiasticorum dogmatum professoribus, prout audebat et poterat, aduersari. De cuius enormibus illud, quod sequitur, transmittere duximus ad notitiam posterorum. Quidam,  qui eius offensum incurrerat, a persequentibus fugabatur ad mortem. Is, ut instantis mortis euaderet periculum, in ecclesiam B. Marie infra muros ob immunitatem loci fugiens, se recepit. Huc nulla Deo exhibita reuerentia, ecclesie immunitate effracta, in ipsa ecclesia gladio fecit persecutore occidi, et cruore innoxio Dei sanctuarium atrociter profanauit. Sed Dominus iustus iudex, sicut in sequentibus exponetur, dignam ei retribuit uicissitudinem meritorum. Sane tandem is, offenso sibi comite Petro, discedens ab eo ad comitem Niuernensem, Herueum uidelicet se contulit; cui comitatus cesserat Niuernensis obtentu Mathildis filie comitis Petri, quam, sicut supradictum est, fauore regio fauente, duxerat in uxorem, cui competebat iure  hereditario comitatus. In cuius Heruei gratiam idem Euraudus in tantum receptus est, ut eumdem locum, quem apud comitem Petrum obtinuerat, etiam apud comitem Niuernensem obtineret. Sub cuius potestate, sicut in Autissiodorensi prius quoque comitatu Ecclesia multis oppressionibus laborauit; increbrescente contra eum tandem hereseos, qua notabatur, infamia, idem episcopus sicut erat catholicorum dogmatum zelator precipuus, et peruersitatis heretice feruidus exstirpator, in Parisiensi concilio ab Octauiano Romane Ecclesie presbytero cardinali, qui tunc legationis officio fungebatur in Francia, Parisiis conuocato, multis archiepiscopis, episcopis et ceteris ecclesiasticarum dignitatum uel administrationum inferiorum personis presentibus, ipsum de  heresi publice accusauit; accusatum testimoniis irrefragabilibus conuicit; conuictus approbante concilio sententiam damnationis excepit; damnatus ignis concrematione profanam animam exhalauit, digna recipiens stipendia meritorum, et generi suo fedam sue peruersitatis notam imprimens et opprobrium sempiternum. Discite, omnes qui operamini iniquitatem, qui potentum ambitis latera ad nocendum, discite quod extenta sit manus Domini super omnes peccatores terre. Ecce hic magnus et potens, ipsis etiam potentibus formidandus, ad ignominiose mortis tractus supplicium, dignam sue iniquitatis temporaliter reportat mercedem. Utinam uel in mortis articulo sic contritus exemplo latronis qui cum Domino crucifixus, sera licet, fructuosa tamen  confessione penituit, quod uicem scelerum suorum non reportet in penis!



De Caputiatis. Qualiter eos exterminauit.

In diebus illis circa promotionis sue exordia, orta est in Galliis horrenda nimis et periculosa presumptio, et que plebeios trahere ceperat uniuersos in superiorum rebellionem et exterminium potestatum, que tanquam a bono habens originem, angelo Satane sese in lucis angelum transformante exitialia suggereret, simulatam boni speciem pretendebat. Nam sub obtentu mutue caritatis prestitis iuramentis confederabantur ad inuicem, quod sibi in necessitatibus suis mutuum ferrent consilium et auxilium contra omnes. Cuius confederationis consortes telarum caputia cum signaculis plumbeis, que beate  Marie de Podio dicebantur, assumpserant in characterem et in signum, que eos a ceteris distinguebant, diabolicum profecto et perniciosum inuentum; nam de hoc sequebatur quod nullus timor, nulla reuerentia superioribus potestatibus haberetur, sed in eam libertatem sese omnes asserere conabantur, quam ab initio condite creature a primis parentibus se contraxisse dicebant, ignorantes peccati fuisse meritum seruitutem. Hinc etiam sequebatur, quod minoris maiorisue nulla esset distinctio, sed potius confusio, que rerum summam que nunc superiorum moderamine ac ministerio, auctore Domino, regitur, breui tempore traheret in ruinam. Consequenter etiam omnis siue politica, siue catholica, in pacis humane et salutis animarum dispendium  daretur in exterminium disciplina; et, que sola carnalia astruunt, hereses pullularent, uigore ecclesiastico succumbente. Postea ista, licet plerosque Gallie fines, tractum tamen Antissiodorensem et Bituricum finesque Burgundie latius ceperat peruagari, et iam in tantam proruperat insaniam ut collatis uiribus prompti essent assertores gladio libertatem sibi degenerem uindicare. Contra hanc formidabilem pestilentiam, que non blandis exhortationibus sed immensis erat conatibus compescenda, episcopus tanto animosius se accinxit, quanto uberius in sua diecesi et in uillis eius propriis maxime palmites suos extendebat; ueniensque, prout negotii deposcebat necessitas, in multitudine armatorum  apud Giacum uillam suam, quam iere totam illa ocupauerat impetigo, quotquot ibi caputiatos reperit, omnes cepit, et pena multans eos pecuniaria, insuper eis precidit caputia, et, ut tante presumptionis uindicta palam esset discerentque serui non insolescere contra dominos, precepit ut per annum integrum absque caputiis nudis omnino capitibus, et eri expositis estus et frigora, uariasque experirentur eris passiones. uideres miserandos homines estiuo tempore per rura capitibus expositis absque omni uelamine solis ardoribus estuare; brumali uero, nimio algore rigere. Annumque integrum sub ista exegissent censura, nisi Senonensis archiepiscopus, Guido auunculus episcopi, illac forte preteriens humanitatis commotus uisceribus super illos, et episcopum  tante arguens inclementie, eam remissione temporis, quod ad annum complendum supererat, decurtasset. Sic igitur in breui et uillis suis et finibus tante presumptionis exterminauit uesaniam, cuius exemplo per alias quoque uillas, dieceses et prouincias breui tempore huiusmodi temeritas, fauente Domino, fuit radicitus exstirpata.



Qualiter, sede uacante, Lingonensem Ecclesiam rexit et regalia custodiuit.

Tante industrie sue et prudentie, qua preeminebat, maxime secularis circumquaque diuulgabatur opinio, et, uacante quoque ecclesia Lingonensi et propter eligendi scissuram diutius laborante, que ob regalium custodiam, que fines imperii et regni disterminant in aliqua sui parte, non in simplicitate  remissa, sed in magna uirtute regenda est ad custodienda et administranda episcopalia, specialiter uocaretur. Que uidelicet toto uocationis tempore rexit magnifice et potenter.



Qualiter, sede uacante, in Senonensem archiepiscopum postulatus est, sed frustra.

Defuncto bone memorie Michele archiepiscopo Senonensi, concordi omnium consensu et uotis ob preclara sue probitatis insignia ad regimen Ecclesie Senonensis asciscitur, et apud sedem apostolicam, ut de Antissiodorensi transferretur, ad eam ab omnibus postulabatur. Sed Innocentius tertius, qui tunc agebat in papatu, uir quidem uoluntatis proprie debito forte plus plerumque motum sequens, translationem ipsius pro suo arbitrio impediuit, ut magistrum  et quasi nutritorem suum in scholis, dum esset in Francia, magistrum uidelicet Petrum de Corbolio, in illa proficeret Ecclesia, uel potius intruderet, etiam renitente capitulo. Quod et fecit, et postulationem factam de episcopo, non tam iure quam uoluntate propria, si fas est dicere, non admisit; sicque diuina est factum prouidentia, quod Ecclesia Antissiodorensis, cum qua connubii spiritualis fedus contraxerat, nequaquam tanti Patris diuortio uidua remaneret.



De ornamentis que contulit ecclesie.

Ecclesie sue Antissiodorensi pannos duos sericos pretiosos et quantitatis immense, qui de Miradola nuncupantur, contulit ad ornatum; credimusque  quod imaginem Crucifixi cooperuisset argento, et quod deesset ultra estimationem crucis auree duarum marcarum, et ultra triginta marcas ad hoc deputatas, quas quandoque ob suas necessitates acceperat, restitutionem in futurum earum cum superabundantia repromittens, suppleuisset de suo; sed et hoc et restitutionem promissam mors preueniens impediuit. Unde et huius onus debiti ad suos successores transmisit.



Qualiter formam et situm ecclesie in melius immutauit.

Qualiter fenestras in fronte ueteris operis ecclesie ac uitreas dilatauerit, ut ecclesia, que more ueterum usque tunc fuerat subobscura, in lucem claresceret ampliorem: qualiter altaria duo, que in lateribus  ecclesie altrinsecus ab anteriori parte, ubi modo porte collaterales existunt, posita amplitudinem ecclesie non modicum coarctabant, remouerit, portasque extraxerit, que nunc usque perdurant: qualiter ecclesiam, que ualde demissior existebat, terra iniecta repleuerit, et pauimentari fecerit ad decorem, tectoque ac lateribus nobilitauerit in immensum, multaque alia huiusmodi, seu maiora que in episcopatu gessit utiliter aut prudenter, explanare supersedemus ad presens, ne dum ea, uel minus plane audierimus, uel audita, labente memoria, non sicut sunt retinuerimus, a ueritatis tramite declinemus, dubia asserentes pro ueris.



De his que contulit capitulo ad panem quotidianum ecclesie et de aliis.

 Capitulo ad panem quotidianum Oisiaci benigna liberalitate concessit et centum solidos in ecclesia S. Prisci, qui singulis annis in eius anniuersario diuiduntur.



De eo quod Romam profectus est, et de morte eius.

Tandem deuote peregrinationis gratia, et ut aliqua forte negotia, que conceperat, promoueret, Romam adiit, ubi ab Innocentio papa III supradicto honorifice est receptus. Sed ualida statim correptus egritudine infra decem dies post eius ingressum, ibi, apud sanctum Clementem uidelicet, humane debitum conditionis exsoluit, et in ecclesia Lateranensi B. Ioannis, que Constantiniana dicitur, domino presente papa et cardinalibus, honorificam meruit  sepulturam inter papales pyramides humiliori licet mausoleo, honesto tamen et marmoreo collocatus, anno Domini 1206 sexto, in festo beati Nicolai; uacauitque episcopatus duobus mensibus, et paulo plus, scilicet usque ad sextam feriam post Purificationem beate Marie. Rexit autem Ecclesiam suam annos fere 24, regnante in Francia illustri rege Philippo III, Rom. pontific. Urbano, Lucio, Clemente, Celestino, Innocentio III. Dimisitque episcopatum ab omni debitorum onere liberum penitus et immunem, exceptis duabus marcis auri de cruce, et triginta argenti, de quibus superius fecimus mentionem, deputatis ad cooperiendam imaginem Crucifixi.



De signis mortis sue.

Operi presenti adiicere dignum duximus signa et  indicia mortis sue, que Domino sic uolente, non solum Rome, ubi decumbebat infirmus, uerum etiam apud nos sunt pluribus propalata. Triduo priusquam defungeretur circa noctis initium, quando lecti uidelicet ad dormiendum parati fessa labore diurno membra uocabant ad requiem, auditus est fragor permaximus ac si prope ecclesiam B. Clementis, ubi in hospitio morabatur, aliquod de antiquis edificiis funditus corruisset. Exciti sunt fragore episcopus et sui, et in crastino per seruientes suos, necnon et per semetipsos perscrutari cepere, ubinam fuisset tanti fragoris ruina, que sic e uicino uisa fuerat corruisse; sed nec longe nec prope in tota urbe audire uel comperire potuerunt fuisse ruinam uel fragorem auditum. Ex eo tempore cepit episcopus de suo  exitu suspicari ipsa nocte, uel de prope qua in urbe Romana migrauit a corpore, apud regium amnem, uidelicet domum episcopalem cominus aule inferioris, murusque qui pratellum, quod adiacet, disterminabat ab Icauna, apud uarziacum muri municipii, quos fecerat, ac si uellent commori domino morienti, pro parte aliqua corruerunt. Eisdem diebus Stephanus de S. Saluatore Antissiodorensis, canonicus et sacrista, et ipsius episcopi commensalis apud Antissiodorum extrema egritudine decumbebat. Cui episcopus non in somniis, sed uigilante potius, et de die, ipso die mortis sue, sicut postea compertum est, in uisione uelut manifestus apparuit, inter alia dicens ei: ueni, sequere, quia ego iam precessi. Stupefactus uisione horrenda uocat suos,  qui statim a camera ubi iacebant infirmi discesserant. Sciscitatur si uidissent episcopum ab itinere Romano reuersum. Admirantes unde talia diceret, dixerunt episcopum nondum potuisse reuerti. Quibus ille: Certe modo hinc decessit, et uehementer admiror quod eum non uidistis. Omnemque iis pandit ex ordine uisionem. Et infra triduum post mortem episcopi uita decedit, episcoporum uocantem ad transitum, quo precesserat subsecutus. Eustachius canonicus similiter, et commensalis ipsius episcopi, qui et postmodum sacrista factus est, dum in stratu suo sub eisdem diebus quiesceret, uidit in somnis unum de sociis episcopi, quem secum Romam duxerat, uenientem ad se uultu subobducto et tristi. Cui percontanti, cur eum erecta facie non respiceret et serena, breui  respondit uersiculo: Est prope mors, pestis prompta, remota salus. Quam uisionem reuoluens in animo, licet nichil adhuc de morte episcopi cogitaret, ac eamdem uni de sociis episcopi, qui Autissiodorensi episcopo abeunte remanserant, communicans, morte episcopi ac die mortis per nuntios declarata, compertum habuit, non tam simplex omnium, quam mortis eius presagium exstitisse. Quippe cum ipso de obitu episcopi fuisset huiusmodi reuelatio facta sibi. O uirum magnificum, cuius exitum insensata senserunt, et positis in remotis regionibus plura reuelationum presagia prophetabant! Oremus igitur, karissimi, pro ipso ad Dominum, ut cum sanctis et electis eius perpetue glorie mereatur percipere portionem.



CAP. LIX.---De Guillelmo.


Guillelmus, de territorio Antissiodorensi, castro Scilligniaco, patre Buchardo, fratre Deimberti domino eiusdem castri, uiro quidem austeritatis immense, sed fidelitatis precipue, matre Aanor filia nobilis uiri Andree domini de monte Barri, claram ab utroque duxit originem: ex parte patris insuperabilis constantie; ex parte matris uite sanctioris existens. Fuit enim de genere illius sanctissimi Bernardi Clareuallensis abbatis, qui primus illud fundauit monasterium; ibidem abbas effectus et, ob uite meritum multis et in uita eius, et post mortem miraculis declaratum, approbante Romana Ecclesia in sanctorum catalogo, uelut gemma clarissima est receptus in uniuersa Dei Ecclesia, ubi huius habetur memoria  annua celebritate insignis.



De sanctimonia matris sue.

Huius sanctimoniam prefata Willelmi genitrix Aanor imitata, et quasi hereditate bonitatis sese coheredem moribus exhiberet, licet tam uiri sui quam progenitorum suorum stemmate prefulgeret, deposito tamen totius fastus supercilio, uelut ancilla Christi seruilem se ostendebat personam. De facultatibus eius in persona propria uelut Christi pauper pauperibus ministrabat, in orationibus assidua, in ecclesia frequens, in diuinis officiis peruigil, in immensa morum bonitate preclara.



De miraculo quod contigit in morte matris sue.

Tandem humilitatem ancille sue Dominus respiciens, tale de eius sanctitate in uite sue exitu prestitit  argumentum. Nam cum apud uillam suam de Esnone diem clausisset extremum, ad monasterium Cisterciensis ordinis, quod Pontiniacum nuncupatur, ut apponeretur ad uirum suum, qui ibi antea sepultus fuerat, se deportari precepit; quod monasterium duabus leucis uel amplius distare dignoscitur a uilla predicta. Quo dum efferretur, tanta fuit die illo et tam iugis imbrium abundantia, uento nichilominus uehementi perflante, ut qui ad prosecutionem funeris conuenerant, nec imbrem cappis pluuialibus submouere possent, eatenus ut interius non maderent, et pannus sericus superpositus funeri, nunc linteaminibus undique imbribus defluens, licet uinculis stupeis aut cannabeis esset feretro fortiter colligatus uix uenti rabiem sustineret, quin per inane  a feretro auferretur. Quatuor cerei, ut in huiusmodi funeribus moris est, ferebantur in funere; qui, licet de ecclesia de Esnone domui funeris contermina fuissent ardentes extracti, per uiam tamen tum propter imbrium abundantiam, tum propter uenti uehementiam nulli uidebatur dubium ipsos ardere non posse. uentum est ad monasterium, ubi corpus fuerat sepulture tradendum; intrata est ecclesia; reperti sunt, omnibus stupentibus et admirantibus et in Dei laudes proruentibus, ardentes cerei omnes, ac si nullo uenti perflata turbine, eos tranquillissima fuisset serenitas prosecuta. Paululum digressi breuiter ista perstrinximus, ut quanta sit in sanctis suis Domini nostri uirtus et pietas, presenti patesceret  miraculo, ad honorem Dei et instructionem nostram, quibus predictam uirtutum feminam Dominus proposuit in humilitatis et bonitatis exemplum. Nunc ad propositum reuertamur.



De indole eius.

Guillelmus igitur talibus ortus natalibus, ab ineunte etate cepit bone indolis puer esse, et cuiusdam simplicitatis ingenite et maturitatis innate, adeo ut non ceteri cetanei sui, ad pueriles nenias et leuitates in illa familiares etate animum inclinaret. Erat iam tunc in eius uultu, incessu, et gestu ex eius maturitate prematura aspicere future speciem grauitatis, et de secutura bonitate ipsa eius pueritia prophetabat.



Qualiter clericus factus est.

 Pater quia natus fuerat ei posterior, ut plerumque in paternis reperitur affectibus, ipsum tenerrime diligebat, et ut disciplinis militaribus etatem adhuc teneram institueret, equitem secum ducebat, propositum habens quatenus ipsum studiis militaribus applicaret. Sed diuine dispensationis prouidentia, que sibi eum futurum antistitem prouiderat, patris propositum in melius immutauit. Nam frater eius Guido, archiepiscopus Senonensis, multa precum ab eo obtinuit instantia, ut sibi traderetur clericali militie mancipandus.



Qua etate factus est clericus, et qualiter in clericatu profecerit.

Cum igitur annum iam undecimum attigisset, ad prima resedit elementa scientie litteralis. In qua  continuato studio, processu temporis sic profecit ut scalam discipline eiusdem acri conscendens ingenio, transcursis puerilibus rudimentis de gradu proueheretur in gradum; primo competenter liberalibus artibus institutus; dehinc in legalis iuris canonici scientia sic prouectus, ut iurisconsultus non immerito haberetur. Demum relictis secularibus scientiis, sic in diuina pagina desudauit ut postmodum diuini fluenta eloquii aliis uberius de pleno pectore propinaret, licet in scholis cathedram nunquam ascenderit magistralem.



Quales eruditores habuit, et de informatione morum eius.

Porro huic auunculus archiepiscopus de quo superius mentionem fecimus, eruditores scientia, uita, et  moribus approbatos semper prouidit. Qui non minus circa eius innocentiam conseruandam moresque formandos, quam circa prouectum scientie uigilabant; unde factum est ut uelut cera calefacta ad ignem pro uoluntate artificis quamcunque recipit imaginem, sic etas eius tenera uita doctrina et exemplo bonorum exculta formam reciperet sanctitatis, adeo ut credatur carne uirgo et integer permansisse.



Quales dignitates assecutus fuerit, et quam strenuus in eis se habuit.

Sic igitur sapientia proficiens et etate ibat de uirtute in uirtutem, cuius profectum comitata est a primeuo tanta tamque multiplex ecclesiasticarum assecutio dignitatum, ut cum Salomone posset dicere:  Super salutem et omnem pulchritudinem dilexi sapientiam et proposui pro duce habere eam: uenerunt mihi omnia bona pariter cum illa; nam in ecclesia Senonensi cathedrali thesaurariam et archidiaconatum Pruuiniensem, in Autissiodorensi uero adeptus est decanatum ad quem absens et in remotis agens regionibus studendi causa a canonicis ecclesie concorditer est electus, et usque ad reditum suum de scholis per annum et amplius exspectatus, in quarum dignitatum administratione strenuus ualde fuit et efficax; nam ut spiritualia fideliter dispensaret, temporalia conseruans, congregare dispersa, et iura, si qua oppressione cuiuslibet subuentionis nubilo latuerant, prout poterat, magno labore et studio, pace uel iudicio faceret prodire in lucem.



Qualiter iura decanatus Antissiodorensis aduersus episcopum prosecutus est.


Circa decanatus iura tuenda eo amplius uigilauit, quo iurisdictioni sue imminente episcopo maior resistendi necessitas incumbebat. Cui sic restitit cum effectu, ut causas ciuitatis, excepta parochia sancti Lupi que non est de iurisdictione decani, non audiret alius preter ipsum, uel officialem suum, nisi per appellationem ad maiorem audientiam fuissent delate.



De inobedientia sacerdotum, defendente eos episcopo Hugone contra eum quando erat decanus, et de emenda.

Sacerdotes quidam, qui parochias regebant ciuitatis,  quamdam interdicti sententiam in ciuitate Antissiodorensi prolatam, quam decanus ipse preceperat obseruari, episcopo iubente contrarium, non seruarunt, ac propter hoc a decano suspensi ipsos absoluente episcopo, sua propter decani sententiam taliter ab episcopo relaxatam non pretermiserunt officia exercere, episcopi auctoritate suffulti: tandem eorum inobedientiam episcopo defendente, tanta est Senonensis sedis metropolitane examini per appellationem uictrice constantia prosecutus, quod dictante iustitia, succumbenti in iure episcopo, decano de inobedientia satisfacere sunt compulsi, qui in uirga uisitans iniquitates eorum et in uerberibus peccata eorum ipsos in capitulo Antissiodorensi uirgarum fecit publicam solemniter excipere disciplinam;  inter quos unus magne grauitatis et nominis, magister uidelicet Robertus prior beate Marie extra muros, licet opinione magnus existeret apud omnes et propter hoc magis dum uerecundaretur succumbere, contumacior fuerat et rebellis, apud sanctum Marianum retrusus in claustrum, et ab administratione prioratus sui remotus ad tempus ad nutum ipsius decani in pane et aqua per aliquot dies exegit penitentiam, multatus pena per abbatem suum que rebellibus et inobedientibus consueuit infligi: quosdam etiam canonicos beate Marie infra muros, quos absque presentatione decani episcopus ordinauerat, facta sibi ab ordinatis pro illo excessu emenda, pena a se dictata multauit.



Qualiter cegit Hugonem episcopum restituere Ecclesie arbores, quas eo inuito in nemoribus Ecclesie acceperat.


Episcopus, contradicente ipso et quibusdam sibi adherentibus canonicis, aliis episcopo fauentibus, arbores quasdam in nemoribus Ecclesie de Buscha cedi fecerat et in domum episcopalem de regio amne per uiolentiam exportari: non cessauit idem decanus iniuriam prosequi donec per sedis metropolitane sententiam episcopum arbores capitulo restituere compulit, et ante fores ecclesie propriis episcopi uehiculis reportare.



Qualiter comitem Petrum compulerit uenire in capitulum ad emendandas iniurias Ecclesie, dum esset decanus.

 Rempublicam capituli strenue ac fideliter gubernabat aduersus quorumlibet iniurias, murum insuperabilem se opponere, nec suis parcens laboribus, nec suorum in tanta uirtute Ecclesie amplectens negotia, quod comitem ipsum propter irrogatas Ecclesie iniurias excommunicatione et ciuitatem eius supposuit interdicto, et sic tandem compulit uenire in capitulum et iniurias capitulo emendare.



Sub quanta districtione prohibitum sit ne uenderentur, aut terre Ecclesie sine consensu capituli.

Inoleuerat per quorumdam ex maioribus auaritiam grauis quedam et nimis dispendiosa presumptio, qui propriis commodis per fas et nefas ardentius inhiantes, in uillis in quibus percipiebant prebendas predia alienabant Ecclesie, et absque capituli conniuentia  accepto pretio sub censuali onere emptoribus distrahebant, nemora Ecclesie pari nichilominus presumptione uendentes uel pro sua uoluntate donantes. Huic tam pestilenti morbo tali duxit remedio subuenire: nam conuocato capitulo, ipse et omnes presbyteri pariter candelis accensis, excommunicauerunt omnes qui sine consensu capituli alienationes, distractiones, siue donationes huiusmodi in futurum facere attentarent, et id pro lege mandatum est in perpetuum obseruari.



Qualiter officium beate Marie constituit celebrari in profestis diebus in Ecclesia.

Is adhuc agens in decanatu beate Marie officia horis canonicis in profestis dicenda diebus adiecit, et ad horas canonicas antiphonas super psalmos:  nam antea super illas, exceptis matutinis et uesperis, non nisi simplex alleluia, sicut moris est in paschali hebdomada, pro antiphona dicebatur, multaque alia ad honestatem diuinorum consensu capituli uel adiecit, uel exterminauit penitus, uel mutauit.



De Manasse fratre eius, et unitate amborum.

Huic superstes erat frater unicus de multis in primeuo flore etatis sue defunctis, Manasses nomine, archidiaconus Senonensis et Autissiodorensis postmodum in episcopum Aurelianensem assumptus, qui ob preclara urbanitatis sue et liberalitatis insignia, longe lateque sue claritatis radios diffuderat. Hunc quoniam natu maior erat, tanto reuerebatur affectu idem Guillelmus, de quo presens sermo est,  ut totus de eius uoluntate penderet. Erat in eis uidere alterum par amoris; nam sicut uno uentre prodierant, sic uno spiritu regebantur. Una erat et Antissiodori et Senonis habitatio; mensa una, uasa ad cibum eadem in quibus pariter comedebant; lectus unus, parilitas in domesticis, parilitas in uestibus, parilitas in amore; nec alter sine altero quidquam habebat proprium, sed erant illis omnia communia; nec erat dicere de eorum familia, quis de fratribus potius militaret: diuulgabatur ubique peculiaris illa que ipsis inerat fraterne copula caritatis, adeo ut raro propriis designarentur uocabulis, sed quadam specificata appellatione fratres Senonenses antonomastice uocarentur.



Quanto feruore se mutuo diligebant.

 Feruor qui eis inerat caritatis ipsos ab inuicem abesse diutius uix sinebat. Imo plerumque uidimus, quod quando archidiaconatuum suorum uisitatio uel alia necessitas cogebat eos corporaliter separari, ipsa affectio longioris absentie moras non sustinens propositum rescindebat, et quandoque experimento compertum, non sine admiratione quidem quod ipsa absentie tempora eisdem erant meditationibus et studiis occupata. Nam quodam in tempore cum idem Guillelmus causa sibi imminuendi sanguinem in domo Senonensi remansisset, frater eius archidiaconatum suum Senonensem in decanatu sancti Florentini uisitandi gratia perlustrabat, solandi causa itineris fortuito propositum fuit thema ad uersificandum his qui cum archidiacono equitabant.  Iucunda quippe occupatio singulis certantibus quis de illa materia uersus componeret meliores. Que cum apud archidiaconum agerentur et suos, ignorante fratre suo, qui Senonis remanserat, sub eisdem diebus et momentis apud ipsum et suos eadem materia studiis non disparibus Senonis uersabatur. Quo comperto mirati sunt uniuersi, et in aliquorum cogitationibus fraterne auspicia consonantie resultabant.



Qualiter consentire noluerunt, ut eorum alter eligeretur in archiepiscopum Senonens. sede uacante.

Omnis ab eis procul erat ambitio: nam cum post decessum bone memorie Michelis archiepis. Senonensis uacaret Ecclesia, et die electionis de substituendo pastore in capitulo tractaretur, quedam de  personis Ecclesie quarum studia eis aduersantia uidebantur multorum canonicorum fauore subnixa, qui in ipsorum uoluntate unanimes adherebant, in eorum alterum quem uoluissent ut preficeretur Senonensi Ecclesie consentire cum suis uoluerunt sequacibus. Sed ipsi iudicantes indignum se preferri uenerabili Hugoni Antissiodorensi episcopo, ad cuius promotionem ad illam Ecclesiam tam episcopi quam qui eis unanimes adherebant ipsorum anhelabant fauore, de sua noluerunt electione acceptare sermonem, procurantes potius quod omnes in postulationem eiusdem episcopi consenserunt laborantes in unum quam Innocentius tertius, qui Romane Ecclesie presidebat, postulationi de ipso noluit  assentiri, uolens magistrum suum in scholis dum esset in Francia, uidelicet magistrum Petrum de Corbolio cathedre preficere Senonensi, quod et fecit canonicis licet renitentibus inuitis.



Qualiter Guillelmus noluit consentire in electionem Niuernensis Ecclesie de se factam.

Iterum Galtero Niuernensi episcopo migrante a seculo, facta est canonicis illius Ecclesie electio consona de Willelmo, cuius cum per solemnes nuntios a Niuernensi Ecclesia destinatos requireretur consensus, habita deliberatione cum fratre suo Manasse inter eos conuenit ut in statu humiliori protinus uitam agerent indiuisam, quam alteruter separatiuum ipsorum gradus culmen conscenderet altioris. Sicque factum est ut prelationem renueret Ecclesie  Niuernensis, que eum ad sui regimen euocabat, quod utique factus postmodum Antissiodorensis episcopus cum maxima penitudine et cordis amaritudine rememorare solebat, pungente eum conscientia quod Antissiodorensem uelut ditiorem Niuernensi tanquam pauperi Ecclesie pretulisset.



Qualiter electus fuit in episcopum Antissiodorensem, et quomodo nolebat fratri suo preferri in electione.

Tandem prefato magnifice memorie Antissiodorensi episcopo Hugone rebus humanis exempto, die ad eligendum statuta cum omnium clerici scilicet et populi in alterum duorum fratrum Manassis uidelicet et Guillelmi uota concurrerent, maior natu, Manasses scilicet, qui et affabilior, et urbanior et ideo fauorabilior  habebatur, ut Ecclesie regimen suscipiat concorditer exoratur. Onus ille subire recusat, regiminis et periculum metuens et indignum se reputans fratri decano Ecclesie in prelatione preferri, quem licet natu postremum et dignitatis prerogatiua et uite merito astruebat potiorem. Sic igitur factum est ut ab electoribus a capitulo per compromissionem datis eligeretur decanus, qui totus effluens in lacrymas honorem non dissimili recusat affectu, indignum ducens, fratri natu maiori et uite non disparis anteponi: sicque oritur mirabilis concertatio inter fratres, et quorum erat cor unum et anima una in hoc facta est cordium diuisio, et animarum scissura quod neuter uolebat preferri. Omnes madentes oculis stupendum intuebantur spectaculum et insperatum certamen:  ad ultimum Senonensis archiepiscopus Petrus, qui ibi aderat presens, in capitulum euocatus certaminis dedit medium, et tum causa Ecclesie tum quodam peculiari studio ductus, ut uidelicet thesauraria Senonensis et archidiaconatus Pruuiacensis, que in Ecclesia Senonensi idem obtinebat Guillelmus, in sue collationis arbitrium deuenirent, ipsum ut Ecclesie sue, que eum uocabat, regimen susciperet persuasionibus urgentibus, mediante fratris instantia, compulit ac addixit.



Qualiter obtinuit a rege priuilegium de regalibus Antissiodorensis Ecclesie.

Electione igitur celebrata de ipso sexta feria post Purificationem beate Marie, anno Domini 1206 et  per confirmationem archiepiscopi approbata, et per consecrationem ipsius ad ultimum consummata, ipso consecrationis die ad dominum regem properat, qui per solemnes Ecclesie sue nuntios a tempore electionis facte requisitus, que decedenti Hugone occupauerat regalia, ei restituere detrectabat, imo et seruientes ipsius ab eo regalium custodie deputati circa episcopalia ualde perperam se habebant. Nam tanto uocationis tempore, et usque tunc facta fuerat per ipsos episcopalium dissipatio miseranda, hominum emunctio uiolenta, siluarum a longis intactarum temporibus damnosa ualde distractio, dabanturque hostili more omnia in direptionem et predam, ita quod breui in tempore fuissent in exterminium nisi diuina dispensatio de pastore maturius  prouidisset Ecclesie. Susceptus igitur benigne satis serenitate regali, ab ea recipit sine difficultate regalia, et de interceptionibus a tempore uacationis factis apud regiam magnificentiam interpellat, ac tandem quorumdam de primoribus regalis palatii interuentu controuersia amicabili compositione sopitur, dataque non modica pecunie quantitate ab episcopo super concessione regali facta Ecclesie de regalibus sede uacante priuilegium obtinetur, cuius tenorem presenti duximus inferre lectioni.



Tenor priuilegii de regalibus.

»In nomine sancte et indiuidue Trinitatis. Amen. Philippus Dei gratia Francorum rex. Nouerint uniuersi presentes pariter et futuri quod nos intuitu  diuine pietatis, et ob remedium anime nostre et parentum nostrorum, damus et concedimus in perpetuum Ecclesie Autissiodorensi quidquid iuris habebamus in regalibus sede uacante. Itaque decanus et capitulum eiusdem Ecclesie custodient regalia sede uacante, et omnes prouentus qui exinde procedent et prebendas, si quas interim uacare contigerit, ad opus episcopi saluo seruitio nostro, equitationis nostre, exercitus et submonitionis, sicut episcopi Autissiodorenses nobis fecerunt. Quod ut perpetuum robur obtineat, sigilli nostri auctoritate et regii nominis charactere inferius adnotato presentem paginam confirmamus. Actum Parisiis anno Domini 1206, regni uero nostri anno uicesimo sexto, astantibus quorum nomina supposita sunt et signa.  Dapifero nullo. Signum Guidonis buticularii. Signum Matthei camerarii. Signum Droconis constabularii. Datum uacante cancellaria per manum Guarini.«



Qualiter se in episcopatu habuit, et qualiter fuerit timoratus.

Sic igitur pontificali locatus in cathedra anno Domini 1206 in administratione suscepta strenuus fuit ualde et prouidus, utpote qui nichil agebat ex precipiti, nec quidquam quod suis sollicitudinibus ingereret faciendum prodire sinebat in actum, nisi prius multa fuisset deliberationis fornace decoctum. Id enim ab ineunti sua etate contraxerat deliberare diutius de agendis, in tantum, ut hoc ei plerique ascriberent tarditati: nam quandoque licet raro per  nimie deliberationis inducias aliqua more longioris sentiebant dispendium, que commodius fuerant alicuius festinationis compendio maturanda. Erat itaque concilio circumspectus, eloquio mansuetus, hospitalitate precipuus, pauperum sedulus dispensator, modestus in prosperis, longanimis in aduersis et patientie singularis, iuris sui infatigabilis prosecutor iuxta regulam Apostoli: Domui sue bene prepositus, ita ut domesticis suis sobrie et iuste et pie uiuendi forma existeret et exemplum; timoratus adeo ut sicut hi plenius nouerant, qui in foro penitentiali de sua conscientia iudicabant, ita leuia plangeret ac si grauia commisisset; pastoralem omnibus exhibebat affectum, in tantum ut cum per suam equitaret diecesim ad uiros et mulieres undecunque pro necessitatibus  suis non solum spiritualibus, uerum et temporalibus confluentes ad ipsum, gradum sisteret, gratam prestans eis copiam colloquendi cum ipso, ita quod quandoque suis molestus existeret propter moram quam faciebat cum talibus longiorem.



Cuius affectionis in ciues.

Mire affectionis in ciues pro quorum protectione graues frequenter Heruei comitis Niuernensis sustinuit simultates, dum eidem resisteret, ne uiuente comite Petro patre uxoris sue, Matildis uidelicet, ciuitatis dominium usurparet: quod tanto amplius ambierat, quanto si fungeretur comes predictus, qui Constantinopolim ad recipiendum imperium quod uocabatur, profectus fuerat nomine uxoris sue predicte in proprietatem suam ipsa debebat Antissiodor.  ciuitas deuenire, sed uoti sui compos esse non potuit idem comes donec ipse episcopus urgente Romane sedis auctoritate ad episcopatum fuit Parisiensem translatus.



Iurisdictioni detraxit.

In iudiciis prout ei reuelabat Dominus semper uia regia incedebat, nec ullo modo extra scienter declinabat ad dexteram uel sinistram; facile tamen erat ei persuadere rationibus, si que obumbrare uiderentur, quod proprie fauor utilitatis dictabat, unde et decanatum multum oppressit. Nam cum publica haberet assertio causas ciuitatis Antissiodorensis ordinarie et primo loco ad iurisdictionem pertinere decani in tantum, quod si aliqui de iurisdictione  ipsius in curia, uel in presentia episcopi in ius uocarentur quandoque nisi per appellationem, qui non fuissent in curia decani, conuenti, plerumque reuocabantur a decano cognoscendi sibi ius uindicante, plerumque exceptione fori exposita non cogebantur ulterius coram episcopo uel eius officiali ulterius experiri, et ipse dum esset decanus, uteretur hoc iure, factusque episcopus uti permiserit successores suos decanos aliquandiu, tandem in his et aliis ad iurisdictionem pertinentibus quam sibi uindicabat decanus, decanatum cepit episcopus impugnare et non solum per se, sed et per officialem suum immediate et absque appellatione de causis cognoscere ciuitatis, licet archipresbyteri, qui antiquitus locum  officialium obtinebant, nec adhuc cognoscere ualeant de causis eorum qui sunt de iurisdictione decani et pre omnibus qui ante ipsum episcopis, decanatus iurisdictionem non modicum eneruauit. Hoc in ipso precipuum reperimus de imperfecto fragilitatis humane, quod iurisdictionem suam et dominandi ius, prout poterat, extendere conabatur et multum preesse uolebat non tam in mansuetudine quam in uirga.



De mutua affectione eius et fratris sui Manasse.

Frater eius Manasses uidelicet Senonen. et Antissiodorensis archidiaconus ei comes indiuiduus adherebat nutuque suo et moderamine omnia agebantur, nec quidquam fiebat grande aut paruum quod de consilio eius non maneret; sicque eum sibi episcopus  prefecerat ut solo nomine maior esset, seseque ambo eius consilio existimabant felices, si sic eis indiuiduam retinere consuetudinem licuisset: sed diuina dispensationis prouidentia que sibi complacuerat in utroque, sicut iuniorem Antissiodor. Ecclesie prefecerat, sic et maiorem, Manassem scilicet, infra breuis temporis spatium ad Autissiodorensis cathedre fastigium sublimauit, ac ne Aurelianense territorium de antiqua prerogatiua ulterius se iactaret quod duos olim fratres uno uentre et eisdem lumbis editos, alterum Austrenum, uidelicet Aurelianensis Ecclesie, alterum Aunarium, scilicet Antissiod. pontifices de suo gremio tulisset. Autissiodorense quoque territorium dominus eiusdem priuilegii pari latice libauit, ut uice uersa duos itidem fratres daret etsi merito  impares: quorum alter Manasses Aurelianensi, alter uero Guillelmus Ecclesie Autissiodor. preesset, uterque de Autissiodorensi territorio oriundus.



Qualiter frater eius Manasses electus fuit in Aurelianensem episcopum.

Is igitur Manasses, cum in generali synodo Senonensi per solemnes Aurelianensis Ecclesie nuntios in episcopum peteretur, facta de ipso electione concordi, et ipse renueret consentire, archiepiscopo Petro qui presidebat in synodo ipsum urgente eodem studio et intuitu quem circa fratrem suum Autissiod. episcopum habuisse meminimus, coactus et abductus in prefata Ecclesia onus regiminis pontificalis accepit, reuocato proposito, quod iam diu conceperat, ut uidelicet resignato archidiaconatu Antissiod. Ecclesie  ipse contentus esset his que in Senon. Ecclesia obtinebat, uitamque ibi quasi priuatam ageret in quiete, nisi si quando eum fratris sui Autissiod. episcopi inde abstraheret necessitas aut uoluntas.



De his que gessit Manasses in episcopatu Aurelianensi, et qualiter se ibi habuit.

Libet hic fraterni gratia consortii et prerogatiue illius dilectionis que inter eos ad finem uite usque durauit obtentu, de gestis huius Manassis pauca de multis perstringere breuiter et summatim, ut qui de uno fratrum legerit de reliquo penitus non ignoret. Is ergo iuuenili etate ac leuitate decursa, in qua dum nimis exstitit humani causa fauoris profluus sue substantie profligator sibi fecerat nomen grande,  tandem ex fratris consortio et exemplo, qui semper modestus fuerat et maturus, omni leuitate deposita etiam ante episcopatum, sic ueterem hominem cum actibus suis longe proscripserat ut, sicut erat feruentissimi animi, fratrem ipsum precedere uideretur in nouitate spiritus et uirtutum exercitio ardentius ambulando; in episcopatu uero tanta in eo lampas uirtutum effulsit, ut in timore Domini permanens iuxta Apostoli uerbum ad Timotheum scribentis, exerceret se ad pietatem precipue, sibi parcissimus, imo et seuerus potius, suis largus, pauperum totis uisceribus, totis uiribus sedulus dispensator, tanta auiditate et desiderio circa subditos ut pastoris curam utiliter gereret estuabat ut eo moriente didicerint ac defleuerint quid affectionis, quid consilii, quid  amiserint consolationis in ipso.



Qualiter contra regem et ministros eius iura Aurelianens. Ecclesie defendebat.

Multa constantia in episcopatu aduersa magna longanimitate euicit: nam contra regem regalesque ministros pro iure Ecclesie sue frequenter et uiolenter decertauit, iura episcopalia usurpata ab eis a longo tempore multo labore, quoad potuit reuocans, tum quoad nemora sancte Crucis in quibus preter alia carbonarios tam constanter quam uiriliter uindicauit, tum quoad alia conditionem Ecclesie multo reddidit meliorem.



De gemmis annulorum predecessoris sui quas reuocauit a rege.

Multa constantia contra eumdem regem obtinuit  sibi gemmas de annulis predecessoris sui Hugonis sibi ab ipso rege aurum sibi retinente restitui, ob conseruationem priuilegiorum Ecclesie; qui utique rex quidquid in bonis eiusdem Hugonis episcopi ipso decedente auri et argenti inuenerat, sibi iure regio uindicabat.



Qualiter uassallos Aurelianensis Ecclesie de seruitute exercituum regalium pro parte liberauerit.

uassallos Ecclesie Aurelianensis quos rex in expeditionibus suis propriis eorum sumptibus quasi iam pro consuetudine diu obtenta militare cogebat, non ueritus propter illos cum domino rege de eorum iniuria disceptare, in hanc libertatem eduxit, ut episcopus in eiusmodi expeditionibus suis habeat stipendiis quotquot uoluerit de eisdem, unde et eorum  iugum alleuatum est in immensum et episcoporum conditio longe melior quam prius existeret est effecta: nam uocato ad expeditionem a domino rege episcopo, non defuerunt ei uassalli sui qui se ei militaturos ne compellantur a rege certatim et magna ambitione offerant, qui magnis prius stipendiis et non sine facultate solebat conducere alienos.



Qualiter recuperauit priuilegium Ecclesie super procuratoribus regiis in terra episcopali.

Idem post multos labores longamque erumnam exsilii quod occasione exercituum regalium in quibus ipse et frater eius Guillelmus nullum nisi presentem regem sequi uoluerant, ambo sustinuerunt constanter ruinam Ecclesie, in hoc humeros uiriliter supponentes:  priuilegium in graue Ecclesie sue preiudicium per predecessoris sui Hugonis et Aurelianens. capituli renuntiationem amissum sub annua prestatione sexaginta librarum pro procurationibus regis in terra episcopali sub quodam pacis obtentu iterum obtinuit reformari.



Quanto periculo decimas lanarum in archidiaconatu Sigalonie acquisierit presbyteris parochialibus.

In archidiaconatu Sigalonie aduersus conspirationem indigenarum contra se factam constanter et insuperabiliter desudauit; qui scilicet indigene contra eum exciti propter lanarum decimas ad quas suis soluendas presbyteris preter morem terre illius eos ecclesiastica censura compellebat, in manu armata quasi uir unus conuenerant, et ipsum episcopum in  castro quodam in quo se reciperat propter illos obsederant nocte una, nichil preter eius sanguinem sitientes, quorum rebellione feliciter superata, tandem cum grata sibi satisfactione de iniuria plene de decimis obtinuit pro presbyteris quod uolebat.



De demolitione forteritie de Ecri, et insidiis Ioannis de Aurelianis, et qualiter Pithueris ab eo captum recuperauit per regem.

Ioannes de Aurelianis miles apud Egri uillam suam Estrepeio uidelicet uille episcopali conterminam forteritiam erigebat, contra quem episcopus tanto fortius se accinxit, quanto facta sibi ab episcopo noui operis nuntiatione ille insolentius quod proposuerat ad perfectum perducere contra prohibitionem episcopi conabatur; tandem propugnacula et quidquid  faciebat ad forteritiam inuitum compulit demoliri post multas suas et suorum perpessas iniurias, et quandoque insidias quas quadam die dum iter Pithueris faceret sibi positas ab eodem non ex proposito, sed miraculose euasit, procurante Domino, ut ad cuiusdam infirmantis uisitationem diuerteret extra uiam, qui si tunc, ut credebatur, in eiusdem Ioannis insidias incidisset, nequaquam procul dubio mortis periculum euasisset. Pithueris quoque nobile castrum Aurelianensis ecclesie, quod sub eadem tempestate ui armata ipse Ioannes intrauerat proditiose et ceperat multo labore et instantia apud regem, qui id dissimulare uidebatur, ab initio egre ferens quod quoties habebat aliquid aduersus eum, episcopus non uerebatur ei in facie resistere confidenter, tandem  recuperauit, Ioanne non sine confusione eiecto.



Qualiter ipsum Ioannes et suos publicam agere penitentiam compulerit.

Ad ultimum eiusdem et suorum infantum edomuit superbiam, quos taliter publicam subire penitentiam cum pecuniaria emendatione cegit, hoc addito, quod ipsi sedem apostolicam pro absolutione sua nichilominus adierunt; quo non immerito ceteri terreri potuerunt ne similia contra eum attentarent. In episcopatu illo tot agones, tot erumnas, tot periculosa discrimina constanter euicit, tanta propter Deum tabe corpus affecit quod illud quod de bono Germano dictum est ei possit utrumque non inconuenienter aptari, uidelicet ipsum inter tot cruces longum  traxisse martyrium, unum in summa dicere est de ipso, quod per duodecim annos uel amplius, quibus sedit in episcopatu predicto, plus ceteris moderni temporis laborauit et plus profecit.



De palatio quod edificauit apud Magdunum.

Apud Magdunum castrum episcopale ubi episcopus proprium non habebat quod competens esset, domicilium magne nobilitatis exstruxit, palatium cum turribus et propugnaculis, presidium uidelicet municipii inexpugnabile et nobile episcopi, cum ad castrum illud delegauerit mansionem.



De pontibus Iargolii et Magduni.

Ibidem et apud Iargolium super Ligerim lapideos pontes fecit, et quoniam pretiosa est in conspectu Domini mors sanctorum eius, de beato eius exitu  paulisper tangamus. Cum iam haud dubie properaret et irreuocabiliter ad exitum admonitus a sociis ut pro fratre suo Guillelmo mitteret, Sinite, inquit, sinite, nichil mihi libet amplius intueri quam solum Dominum meum Iesum Christum; sicque non conuocato fratre ab ipso uitam finiuit: qui tamen licet intempestiue excitus a sociis ad exsequias festinus aduenit, et licet astantes ubertim in lacrymas soluerentur, et pauperes precipue flentes et altis suspiriis et questibus proclamantes sese uite sue subsidia amisisse, tunicas et uestes quas eis fecerat ostendentes, ille solus uultu immoto siccis oculis, nulla conturbati animi signa gerens exterius, intuebatur tanquam iam glorificati hominis uultum fratris.



Qui casualiter Aurelianum uenerant pridie quam defungeretur non ad ipsum uisitandum, sed suis specialibus negotiis euocati.


Aderant Senonensis et Turonensis archiepiscopi et episcopus Cenomanensis cum eodem, et ciuitatis que illuc confluxerat religiosorum, canonicorum, aliorum clericorum et laicorum permaxima multitudo qui, tanquam eis reuelatum esset diuinitus quod iam ad regionem supernorum ciuium euolasset, pedes, manus, et quidquid de ipso tangere poterant deuotis osculis prolambebant; felicem se putabat qui de ipso aliquid tetigisset. Sic tandem archiepiscoporum et episcoporum manibus tumulatus beato in Domino fine quieuit: ad cuius tumulum multa languidorum et male habentium confluxit frequentia et nonnullorum confluit usque adhuc eius meritis prestolantes  a Domino languorum suorum recipere sanitatem, sed hec tantisper de ipso dicta sufficiant, nunc ad Guillelmum, cuius cepimus texere historiam, reuertamur.



De ordinatione lectorie et succentorie in Ecclesia Antiss. et scholastrie.

Guillelmus igitur succepti regiminis curam gerens strenue ad Ecclesiarum statum in melius promouendum efficaciter anhelabat: in maiori scilicet cathedrali ecclesia preter alia que ibi prouide fecit uel liberaliter contulit, lectoriam et succentoriam, per quas totum in legendo cantandoue seruitium dispensatur, nec non et scholastriam, que antea ita tenues erant in prouentibus et exiles, quod non  inueniebatur qui onus reciperet sine fructu, iure conferendi sibi suisque successoribus episcopis retento de assensu capituli, gratis redditibus ampliauit, scholastrie circiter decem librarum, lectorie et succentorie preter antiqua stipendia fructus unius prebende cum minutis portionibus que his omnibus consentiente capitulo deputauit assignans.



De matriculariis.

Sacrista prouidere tenetur et exhibere clericum unum matricularium et alios qui campanas pulsare et ea que ad officium suum pertinent ualeant exercere. Episcopus propter illos instituit tres matricularios, unum uidelicet clericum, quem attitulauit altaris sancte Crucis in eadem ecclesia, ut ibi seruiret in officio sacerdotis, medietatem beneficii  eiusdem altaris illi matricularie perpetuo iure annectens, cum centum solidis in denariis Pentecostalibus de uarziaco percipiendis annuatim; et duos laicos quibus singulis decem libras in redditibus assignauit, ad quorum predicta stipendia Ecclesia de uermentone duodecim, Ecclesia de Berriaco octo libras soluere annuatim tenentur.



De diuisione festorum sancti Alexandri et sancti Bricii et festis apostolorum.

Sanctorum Alexandri et Bricii festa que permistim sub quadam confusione fieri consueuerant, separatim statuit celebrari, et apostolorum festa prout minoris erant obseruantie solemnius solito cum maiorum campanarum pulsatione fieri ordinauit. Sacriste pro luminaribus et aliis que amplius a  festo simplici huiusmodi ritus solemnitatem exposcit, redditus competentes et sibi gratos assignans, nec non et processionem in uigilia B. Stephani hiemali post uesperas de Natiuitate solemnem singulis in cappis sericis deferentibus accensorum luminaria cereorum.



Qualiter ornauit ecclesiam de cruce et calice aureo.

Ad ornatum ecclesie pannum unum sericum ualde bonum et magnum, et duo minora, pretiosa tamen, contulit ad ornatum altaris, antiphonarium quoque optimum in duobus uoluminibus fieri fecit: Capitulo itidem alterum par ei in omnibus faciente, nouem insuper marcas auri ad crucem et calicem aureum facienda, et annulos suos aureos pretiosos admodum et tredecim libras Parisienses; sed hec  moriens in sumptibus contulit faciendis.



De emendatione palatii episcopalis.

Tecto palatii pontificalis die festo Parasceues pro parte aliqua in sue promotionis exordio, corruente, palatium ipsum multum nobiliori quam ante tecti structura decorauit, et ad intromittendam lucem in palatium fenestras pinnaculi magna intercapedine dilatauit, arcens flatus importunos uentorum uitrearum perlucidarum obiectu; in prefata uero ruina quid miraculi contigerit dignum duximus ad notitiam transmittere posterorum, ut per omnia beneficia diuina laudetur Deus.



De lapsu palatii, et miraculo quod ibi contigit.

Die igitur festo Parasceues erat ipse solus in  camera sua superiori, psalmodie et orationi intentus. Inferius in palatio maiori illi camere contiguo, uir quidam de Druia castro cum uxore sua ad confitenda peccata et excipiendam ab episcopo penitentiam exspectabant. Imminente iam hora tertia transitum illuc faciens archidiaconus adibat episcopum, eosque sibi assurgentes inuenit, et cognito cuius rei gratia exspectabant insinuauit episcopo qui statim eos accersiri ad se mandauit; uixque palatium egressi fuerant cum ecce in ea parte in qua steterant pedes eorum, tectum palatii corruit secum trahens lignorum et tegularum ingentia fragmina in ruinam; que penitentes predictos penitus contriuissent nisi uirtus subuenisset diuina, que donec discessissent ruinam continuit, que sic de proximo  pendebat futura. O mira penitentie uirtus, que sic diuinam continuit iustitiam ut iam morituros sola Dei misericordia de instantis mortis precipitio liberaret! Soluitur episcopus in lacrymas et stuporem, et inspecta mortis imagine ex intimis cordis medullis in Dei laudes prorumpit. Ad ruine fragorem concurrit turba, et de manifesto miraculi spectaculo uniuersi exsultant Dei magnalia predicantes.



De institutione prebendarum apud Apponiacum, Tociacum et Conadam.

Ad cultus ampliationem diuini in castris episcopalibus Apponiaco uidelicet Tociaco et Conada canonicos instituit et prebendas, preter alia que ad hoc contulit, parochiales Ecclesias cum suis prouentibus eisdem deputans  et assignans . . . . . Amatoris et canonicis capelle sue de Trinitate . . . . . Ipsi capitulo Antissiodorensi . . . . . ecclesie beati Amatoris et canonicis sub regulari S. Satyri ibi degentibus disciplina, locum de Boticem uersus sanctum Saluatorem et Ecclesias de Alenset, de Petrosio, et capellam de Mota in parochia de Cheuannis, canonicis uero quatuor capelle sue Antissiod. scilicet de Trinitate, decimam quamdam apud Tociacum, quam propria eis comparauit pecunia, pia liberalitate concessit: dedit insuper capitulo Antissiod. quidquid eis deerat ad plenam decimarum bladi perceptionem in territorio de Creuenno, et hoc in opus quotidiane partitionis de pane que fit in Ecclesia his qui interfuerint matutinis aut misse, separata ab Ecclesia de Creuenno, cum  uacaret, portione, quam ibi presbyter ecclesie percipere consueuerat, et canonicis assignata, sub quadam tamen recompensatione ab eis facta Ecclesie memorate.



Qualiter procurauit recompensationem factam capitulo apud Osiacum pro eo quod habeat apud Billiacum.

Sua quoque instantia et uirtute factum est, quod cum comes Niuernens. Herueus in monte de Mures prope Billiacum, qui erat de fundo Antissiodor. Ecclesie, munitionem erigeret, et canonici Antissiod. comitis atrocitatem uerentes remissius de iure suo disceptarent cum eo, tandem interuentu suo et fratris sui Manasse Aurelianensis episcopi, de quo supra meminimus,  comes quidquid habebat apud Osiacum canonicis pro eo quod habebant apud Billiacum commutauit, exceptis decimis, quas ibi habebant canonici, que in commutationem non potuerunt uenire, sed permanserunt eisdem, non modica utilitas Ecclesie Antissiodorensis accreuit.



De abbatia de Cellis, et quid eidem abbatie contulerit.

Nouelle plantationi de Cellis contulit inter cetera domum de foro Antissiodorensi que fuit Iterii Borni militis, quam utique de propria pecunia comparauit, et unum modium frumenti et duos sigali in grangia et redditibus de Brenchis annuatim, quam a monachis de Charitate multa requisiuit pecunia, et in suam proprietatem redegit.



Qualiter Brenchas et pertinentias eius contulit hospitali de Appogniaco.


Eamdem insuper uillam cum nemoribus et aliis appendiciis suis, et partem nemorum de Courum, que emit a Guillelmo Grosso milite, hospitali de Appogniaco in perpetuam eleemosynam assignauit, saluo eo quod ibi percipiunt, ut diximus, moniales de Cellis; que tamen omnia disposuit, ut Andreas Antissiodorensis archidiaconus quem nutrierat a primeuo sub annuo canone teneret, quoad uiueret, soluendo annuatim duobus canonicis hospitalis predicti, qui in ecclesia de Brenchis parochiali iugiter deseruirent, quibus etiam preter canonem illum et minutas decimas, et oblationes, et uniuersos prouentus ecclesie assignauit post decessum archidiaconi  totum in solidum possessuris, et propter hoc beneficia ampliaturis pauperum suscipiendorum in hospitali de Appogniaco supradicto.



De his que acquisiuit episcopatui Antissiodorensi.

Acquisiuit autem episcopatui in ciuitate Antissiod. ligium homagium de Campo de Moreto et de omnibus que apud Antissiodorum Milo Filonis miles tenuerat libere in alodium; apud uarziacum ligium homagium similiter omnium que Guillelmus de Chanlemis miles possidebat, ibidem data sibi propter hoc non modica pecunie quantitate, in quo tanto utilius Ecclesie est prouisum, quanto ne ea in manum fortiorem conferret comitis uidelicet Niuernensis, uel potentis alterius, unde municipio antedicto, uel ipsi episcopo non parua possit oriri turbatio, non  immerito timebatur, quapropter dedit ei centum libras applicandas in feodi accrementum; apud Appogniacum, similiter inter cetera, partem decime emit centum libras Pruuinienses, quam nobilis uir Guillelmus comes Sacri Cesaris ibi participabat, eum ipso et aliis partem habentibus in eadem; apud Charbuiam, eodem modo inter alia, que memoriter non tenemus, totam uille iurisdictionem in solidum acquisiuit, de qua episcopus iuxta quartam partem habere solebat, multa acquisitionis sue in episcopatu aliter exstiterunt que memorie non occurrunt.



De feodo Malliaci, et Betriaci, et turribus Sancti Saluatoris, et Castri noui sibi tradiis.

De Malliaco quoque et Bitriaco castris utique de  feodo Antissiod. Ecclesie que Petrus comes Antissiod. in ius et feodum comitisse Campanie in preiudicium Ecclesie transcribere conabatur, confitens datis inde litteris suis, quod de his eidem comitisse fecisset homagium, multis laboribus et impensis contra eumdem comitem sub iudicibus a sede apostolica delegatis causam Ecclesie tanta est constantia prosecutus, quod ad ultimum rem eo usque perduxit ut comes eius Ecclesie recognoscens, de utroque specialiter episcopo faceret homagium manuale, ac iuxta tenorem cartarum episcopalium super hoc confectarum castrum Malliaci ad beneplacitum episcopi traderet mandato ipsius, Hugoni uidelicet tunc archidiacono, qui nomine episcopi castrum ipsum recepit: comitem quoque Herueum Niuernensem,  licet non sine difficultate, ad hoc tamen pari ratione prudenter perduxit ut ius Ecclesie confiteretur, et inde publicum conficeret instrumentum, quod Sancti Saluatoris, Castri noui et Conade turres episcopo Antissiod. quoties uellet iuxta premissarum cartarum tenorem, que idipsum determinant, reddere teneretur, ipsique ad libitum suum ad iuris episcopalis declarationem quandoque tradi fecit turres Sancti Saluatoris, et Castri noui: claues quoque portarum ipsum incomparabilem iuris sui possessionem inducens quod possessori suo facere non uolebat. Et qui uidit, perhibuit testimonium, et scimus quoniam uerum est testimonium eius.



Que loca religiosa creata sunt sub eo in Antissiod. diecesi.

 Huius sane temporibus in sua diecesi creata sunt loca religiosa, et ab ipsis habuerunt cunabulis incrementum, et de Spallo uidelicet sub regulari obseruantia fratrum de ualle Callium, licet eis non sit subiectus in aliquo locus ille, et de Bello Loco quod et de Beaularriz, apud nos usitatiori uocabulo nuncupatur, ubi fratres de ordine Cartusiens. Domino famulantur; que utique duo loca religiosa comes Niuernensis Herueus eorum fundator contulit et dotauit: tertius quoque locus nouella uidelicet plantatio abbatie de Cellis prope Antissiodorum monialibus de ordine sancti Antonii Parisiensis addictus.



Qualiter ueterem Ecclesie Antissiodorensis fabricam demoliri fecit, ut nouam construeret.

Eodem tempore circa nouas ecclesiarum structuras  passim feruebat deuotio populorum. uidens itaque episcopus ecclesiam suam Antissiod. structure antique minusque composite squalore ac senio laborare, aliis circumquaque capita sua extollentibus mira specie uenustatis, eam disposuit noua structura, et studioso peritorum in arte cementaria artificio decorare, ne ceteris specie studioue penitus impar esset, eamque fecit a posteriori parte funditus demoliri ut disposita antiquitatis ueterana in elegantiorem iuuenesceret speciem nouitatis: in cuius sumptuosis impendiis quanta largitione profluus exstiterit enuntiauit fabrica primi anni, que ultra speratum promota in immensum extulit caput suum. Quippe circiter septingentas libras de proprio primo  anno preter oblationes fidelium et preter iurisdictionis sue prouentus quos ad hoc ab initio deputauit, in sumptus eiusdem operis erogauit; ceteris uero annis quandoque per hebdomadam decem libras, quandoque centum solidos ad minus preter premissa et preter questas diecesis sue, siue diecesium uicinarum.



De lapsu et miraculo turrium.

Incidenter se narrandum hic ingerit ad contemplationem pietatis diuine illud posteris transmittendum miraculum quod in ueteris operis demolitione noscitur contigisse; nam anno Domini 200 septimo decimo, Dominica ante Aduentum, in honore sanctiss. Trinitatis diem agebamus solemnem, erant in ecclesia ueteri due turres altrinsecus altitudinis non modice  et soliditatis immense, una meridionalis, altera aquilonalis, infra se totam chori amplitudinem et canonicorum sedilia continentes. He sublato sibi ob nouam fabricam ueteris operis adminiculo per quod solide antea subsistebant, ruinas agere ceperunt sue continuitatis integritate modico prius hiatu soluta, non tamen prouidebatur quod tam festinam minarentur ruinam. In solemnitate igitur prelibata, solemniter, ut moris est in talibus, non solum minores sed et maiores pulsabantur campane, in quarum profecto concussione non immerito debere ruere timeretur et uniuersos pariter opprimere qui eo die frequentius ad ecclesiam conuenerant festiuitatis obtentu, si putarentur de proximo ruiture; turris tamen meridionalis maiore solito  pandebatur hiatu, quod intuentes quidam de hoc ceperunt conferre sermonem qui et ad canonicos usque peruenit. uocatur magister operis imminente iam hora tertia, interrogatur si de lapsu turrium esset presentialiter metuendum et si posset secure conuentus sub illis diuina officia celebrare: quo constanter affirmante timendum non esse, quidam de discipulis eius qui presens aderat, dixit quod nec per horam securum non esset manere sub illis; quem obiurgare cepit magister quasi metum superfluum intentantem canonicis, trabes quasdam ostendens a turre ad turrem protendentes que totam eorum machinam ne rueret continebant. Qui cum instantius quereretur de securitate habenda, nichil nisi certum diceret, quasi querentium importunitate deuictus, dixit: Nihil  omnino certum dicere ualeo, ignorans quid parent tempora futura. Ad hec uerba quasi quodam mentis presagio, in hoc fuit consona omnium sententia ut peracta processione que instabat, erat enim hora tertia in ecclesia B. Marie, que de appendiciis ecclesie maioris exstitit missarum celebrarentur solemnia, quod factum est nichilominus more solito, quasi nichil timeretur omnes pulsabantur campane, quarum pulsationibus quantum de humana ratione fuerat non nisi fortis machina restitisset, sed dilata est ruina, ut et uirtus diuina que continere potuit, et benignitas que apparere uoluit, in earum casu repentino euidentius appareret, omni tunc concussione cessante. Porro, loco diuina exsequendi officia  sic translato, translati sunt et libri qui in usu quotidiano existunt omnibusque qui in armario turri meridionali supposito seruabantur, ac si statim turres ruinam facere crederentur. Missarum solemniis expletis iam conuenerant canonici ad prandium, cum ecce repentino fragore turris meridionalis concussa corruit in oppositam sibi turrim, eius basibus penitus a parte interiori comminutis prolapsa.



De duobus adolescentibus. Qualiter miraculose euaserunt.

In quo casu unum exstitit precipuum dignumque relatu miraculum, quod adolescentes duo, noui operis probitate illecti, prope turrim consistebant labentem, nouam fabricam continentes. Que cum dehisceret in ruinam, dum pericula uitare cupiunt, magis  periculo se supponunt, uiam, que sub ipsa turri labente patebat, instantius relegentes. Sed dispensatio diuina ruinam miraculo continuit quousque fugiendo uite proprie consulerent in statu, et uix in loco stationis tuto quidem, sed adhuc suspecto constiterant, quando turris cecidit supradicta. Exciti fragore populi, fit concursus, stabat adhuc et in solido subsistere uidebatur turris aquiloni obiecta, cum ecce uix interiecte dimidie hore spatio ad terram procumbens totam molis sue congeriem ei, que prius ceciderat, superiecit.



Qualiter Dominus clementer et miraculose ruinam distulit in horam opportunam.

In quo id diuini constat fuisse miraculi, quod cum humane rationis irrefragabile esset argumentum,  quod si ita de proximo turrium instaret ruina ad concussionem campanarum et strepitum, quibus iuxta solemnitatis exigentiam plus solito nocte ac die uexate fuerant et concusse, potius ruere debuisset. Quod utique sine strage permaxima fieri nequiuisset, uirtus diuina ruinam miraculose distulit ad tempus, horam prouidens opportunam, in qua, omnibus absentibus, magis sine lesione hominum et periculo fieri potuisset.



Quid pensandum fuerit in hac miseratione diuina.

In quo et illud pensandum fuit quanta miseratione nos Dominus uocabat ad penitentiam, nolens mortem peccatoris, sed magis ut conuertatur et uiuat; qui de tanta mortis instantia nos licet indignos misericorditer liberauit suo tamen seruitio mancipatos;  qui etiam campanas, de quibus nulli dubium uidebatur quin sub tante molis ruina communi deberent penitus et confringi, eadem miseratione seruauit illesas. In quo nichilominus liquidum fuit quante pietatis uisceribus rationabilia complectatur, qui etiam insensatis rebus, sed diuinis addictis usibus, benignitatis sue uiscera non negauit.



De crucifixo et altari confratrie.

Prosequamur adhuc diuine magnalia potestatis. Erant in naui ecclesie choro contigua altaria duo; dextrum sancti Thome martyris, quod et de Confratria dicebatur, eo quod pro confratribus ecclesie missa ibi quotidie celebretur; sinistrum uero sancte Crucis, que, etsi turribus a posteriori parte pene  contigua, in partem tamen anteriorem ecclesie amplius prominebant, erantque super illa pulpita duo, in quorum altero festiuis diebus lectiones, in altero Euangelium legebatur. In eo pulpito, quod erat super altare sancte Crucis, erat crux quantitatis non parue ueterem habens imaginem Crucifixi, mortem Domini exprimentem, que a posteriori parte pannum habebat sericum sibi prorsus contiguum et adherentem, ita ut crucem tangeret undequaque hunc pannum ruina turris, cruce uel imagine penitus illibata, ita minutatim contriuit, quod uix eius uestigia remanerent, altari nichilominus supposito, et in anteriorem partem ecclesie prominentiori, ut dictum est, adeo comminuto, ut nulle eius partes sibi inuicem cohererent, pulpito superiori integro remanente.  Contra altare confratrie, de quo superius diximus, quod erat turri meridionali conterminum, nec minus ei suspecta uidebatur ruina, incolume remansit et integrum, pulpito quod erat desuper dissipato pro parte.



Quid pensandum in hoc miraculo.

Qua in re pensandum fuit Dominum miraculose ad excitandam deuotionem fidelium, et sue passionis effigiem et locum ubi pro confratribus specialiter diuina quotidie celebrantur mysteria, ceteris dirutis, conseruare. Quamuis in altare maius ruina prouenerit, frontemque eius et latera multo aggere repleuerit, ei tamen fuit innoxia; excepto quod pannum sericum pretiosum quidem, quod ob diei solemnitatem  in fronte ei fuerat antepositum, dissipauit penitus et disrupit, capse que erant altari supposite, sanctorum pignora continentes, permanserunt prorsus intacte.



De miraculo libri in quo legebatur ad Primam.

Liber in quo legebatur ad Primam sanctorum Patrum regulam et catalogum sanctorum continens, et quidam alii libri ad missam necessarii, cum arca in qua reponebantur in medio chori, sub eadem ruina fuerunt oppressi. Arca fuit penitus comminuta, libri circiter mensem uel amplius fuerunt sub ruina imbribus expositi, qui, tunc hiemali tempore, uberius profluebant. Tandem remoto aggere, inuenta est arca minutatim confracta, et libri asseribus integris in nullo ruine uel pluuiarum sensisse dispendia,  nisi quod parum erant pulueris aspersione fuscati; qui tamen leui excussione discessit. Quis in tanto miraculorum spectaculo non stupuit? quis se de tanta mortis septum uoragine considerans non expauit? Quis diuine uirtutis magnalia quibus potuit laudibus non extulit? Quis pro tam manifesta Conditoris clementia in gratiarum actiones cum lacrymis non prorupit? Ad remouendum aggerem sacerdotum dicte plebis excitata feruebat deuotio. De utraque uero turri supererat paries exterior ex ruina; is autem, qui de turri meridionali remanserat, fissuram fecerat et hiatum, qui semper instantem minabatur ruinam. Nihilominus tamen plebs deuota, ceteriue mercede conducti circa remouendum  aggerem desudabant; nec obstabat studiis ruine periculum imminentis.



De miraculo eius qui sustulit tunicam sub ruina.

Die quadam cum ad remouendam aggeris congeriem in ea parte in qua fissus paries erat procliuior ad ruinam usque ad horam uespertinam instantius laborassent opusque ferueret, pars illa parietis que lapsum minabatur cepit repente dissolui. Quo uiso clamor oritur astantium, ut qui de subtus instabant operi, fuge uelocius consulerent, quibus fugientibus, unus tunicam dimiserat, ad quam tollendam omnibus ut fugeret clamantibus, est reuersus; suspensa est ruina, diuina faciente uirtute, quousque ille tunicam sustulisset. Que ingenti lapsa fragore, extrema eius tangens uestis, sic innoxia  cecidit super aliam ruine congeriem ut nichil omnino secum traheret in ruinam. O ineffabilis diuine miserationis bonitas, que sic perituros ad penitentiam reseruabat, et ad deuotionem cunctorum animos informabat! Digressi sumus paululum, sed non abs re, quoniam opera Dei, iuxta uerbum Sapientis, preclarum est enarrare. Nunc ad stadium recurrentes ad ea, que restant, stylum reuertamus.



Qualiter translatus est ad Ecclesiam Parisiensem.

Guillelmus igitur, de quo nobis sermo, cum in episcopatu Antissiodorensi, quem strenue rexerat, annum iam ageret quartum decimum, et post multos tam erga Herueum Niuernensem quam erga Petrum  Autissiodorensem comites, necnon et contra dominum regem agones feliciter superatos posuisset omnia in tranquillo, complacuit in eo domino ne ignauo torperet otio per quietem, ipsumque uacanti Parisiensi Ecclesie, que suo apud Damietam defungente pastore, Petro uidelicet, per eligendi scissuram aliquandiu laborauerat, tandem prefecit renitentem utique et inuitum, et apud summum pontificem Honorium supplicantem, quem propter hoc personaliter, ne cogeretur, adierat non sine magno corporis periculo, imminentibus iam estiuis feruoribus circa natiuitatem beati Ioannis, qui sibi, utpote attenuato et cholerico, et qui a calore facillime pateretur, nimis contrarii existebant. Apud quem tamen non profecit quin compelleretur Parisios  transmigrare, ut ibi preesset ea sollicitudine ac uigilantia quam ipsum in Antissiodorensi episcopatu habuisse constabat.



In quo statu dimiserit episcopatum Antissiodorensem in discessu suo.

Porro discessurus Parisios, episcopatum Antissiodorensem in temporalibus ampliatum, abundantem utique, et plenum, absque debitorum onere, factis melioribus eius conditionibus tum quoad regalia, ut premisimus, tum quoad alia quamplurima, dereliquit; episcopalia domicilia omnia culcitris, feno, uariis utensilibus et supellectili, torcularibus etiam, uasis uinariis non paucis, ubi necesse erat, doliis scilicet et cuppis capacitatis immense abundanter  referta. Capellas insuper singulas libris, calicibus et uestimentis plene dimisit ornatas.



De his que reliquit ecclesie in recessu.

Indumenta episcopalia que ad usum precipuarum solemnitatum specialiter reseruabat, mitram pretiosissimam auro gemmisque non paucis ornatam, que margarite, siue perle usitata locutione uocantur; pelues duas argenteas, et insuper deauratas, circiter octo marcarum in pondere, opere mirifico decoratas, cophinos mire pulchritudinis et ornatus, aliaque huiusmodi in usus sacros necessaria ecclesie, unde transferebatur, reliquit; et quod omni thesauro pretiosius est, cum quibusdam aliis sanctorum pignoribus, digitum beati Protomartyris uisibilem cum uase argenteo miri decoris, quod a Constantinopoli fuit  allatum, crucemque auream permodicam quam quedam procul dubio ligni Dominice crucis particula uisibiliter in auro conclusa, super aurum et topazion efficit pretiosam.



De domibus suis, de porta pendenti, et cruce et calice aureo.

Capitulo domos nobiles, quas habebat porte pendenti contiguas cum pertinentiis suis, et uineam, quam totam de nouo replantauerat in territorio sancti Geruasii, eidem annexam domui, eadem liberalitate concessit, ut qui ea tenuerit in anniuersario suo canonicis et clericis de choro centum solidos annuatim exsoluere teneatur. Dedit preterea illas nouem marcas auri ad crucem et calicem  faciendum, de quibus fecimus superius mentionem.



De his que reliquit successori suo episcopo Antissiodorensi.

Successori suo in omnibus domiciliis episcopalibus fenum in abundantia, domosque utensilibus ac supellectili, quemadmodum prelibauimus, diuersa munitas, uinumque illius anni in uniuerso et partem talliarum non modicam dereliquit.



De his que contulit ad fabricam ecclesie Antissiodorensi in recessu suo per totum annum.

Ad fabricam ecclesie partem assignauit aliquam talliarum in cuius impendia singulis hebdomadis centum solidos dedit ad minus per annum integrum  post discessum. Sed quid latius in talibus immoramur, et tendimus in longum membranas, dum singula conamur uel breuiter delibare; in summa dicere possumus: nudam pastore ecclesiam fere nudus reliquit.



Quod noluit preiudicare capitulo, ut cum eius consilio fieret electio successoris Antissiodorensis.

Illud quoque non arbitramur pretereunter silendum, quod cum sedem apostolicam personaliter adiisset pro obtinenda licentia ut in Antissiodorensi Ecclesia remaneret, nec ad aliam transferretur, et non profecisset supplicando, respuit profecto quod ei Romana concedere uolebat auctoritas, uidelicet cum eius consilio in Antissiodorensi  ecclesia fieret electio successoris, nolens ut capitulum libertate eligendi absoluta in aliquo priuaretur.



Quanti fuerit dispendii ecclesie et ciuitati Antissiodorensi ipsum discessisse, et que mala contigerunt ecclesie post eius discessum.

Quantum autem ipso discedente amiserit non solum ecclesia, sed et ciuitas uniuersa, patuit in discessu; nam et ciuitatem et ecclesiam inuenerunt mala multa, tanquam sui liberatorem Othoniel uidelicet amisissent. Comes enim Herueus, uir quidem oppressor hominum, et crudelitate formidabilis, qui in ipso episcopatu Antissiodorense presidente et ipsi in facie resistente, aspirans frequenter ad huiusmodi non profecerat, ipso adhuc in Romano itinere laborante, cum de eius translatione certissime  per nuntios cognouisset, ui armata ciuitatem Antissiodorensem non audentibus resistere ciuibus occupauit, et in suam ditionem redegit, cum de morte comitis Petri qui in captione a Comneno in partibus Grecie, ut prediximus, tenebatur, nichil adhuc pro certo constaret. Qui, cum proficisci deberet Constantinopolim, episcopo recommendauerat ciuitatem, cuius Heruei ingressus tanto omnibus erat suspectior, quanto ille atrocior habebatur.

Is, post discessum Willelmi predicti, in unum hominem episcopatus, qui Antissiodoro ad uillam episcopalem Giacum, uidelicet cum multis aliis qui tempore eiusdem Guillelmi illo demigrauerant, transierat ad manendum, sue primordie tyrannidis exercuit; quem clanculo captum et abductum tandem  restituit. Sed ipsa nocte qua redditus fuit, apud Geiacum permanere non est ausus, sed Antissiodorum sub iustitia comitis est reuersus. Ad cuius exemplum ceteri, qui apud Giacum sub episcopo transierant, Antissiodorum redierunt, licet ciues metu comitis diffugerent de ciuitate eadem; hominem quemdam capituli clam abductum similiter clam emunxit qui restitutus ab eo nunquam palam de sua emunctione etiam iuramento astrictus ausus est confiteri. Multa fecit et alia huiusmodi opportunitatem nactus ecclesie, que discedenti Guillelmo Parisios in sue uirtutis robore solida non manebat, eodem quoque tempore non solum ab eo, quoniam post modicum migrauit a corpore; uerum a circumiacentibus  multa passa est ecclesia, substracta sibi uelut columna, que totum continebat edificium, episcopo supradicto. Nam Regnaudus Rungefer, miles non magne quidem potentie, dissimulantibus principibus, qui habebant tueri ecclesiam, successorem ipsius Henricum, magne quidem benignitatis et simplicitatis uirum, atrocius infestauit. Qui proprium eius clericum custodem utique domorum episcopalium de uarziaco capiens et inhoneste pertractans, diu in captione detentum, homines quoque predasque terre episcopalis abducens, castrum ipsum uarziacum uidelicet uiolenter effregit, et damnificauit episcopatum in quingentis libris, et amplius factus audacior ad inermes, nemine defendente.

Eadem tempestate miles quidam Gregorius, et  cuius pater in genere suo primus de ignobili cingulum acceperat militare, Petrus scilicet de Brullato, decanum cepit Ecclesie, et ultra Ararim, in Bufresiam uidelicet extra regni fines usque ad. . . . . productum diu tenuit carcerali custodie mancipatum. Quidam etiam malefici de nocte armati claustri, et ecclesie immunitate effracta, canonicos et clericos qui ad matutinale officium conuenerant, per Ecclesiam eductis gladiis fugauerunt, unum ex eis quem uulnerauerunt, altero equorum pedibus conculcato, ipsam sanguine profanantes, nec minus equorum fimo fedantes, nec dabatur miseris requies, cum uel a nobilibus uiris Drogone de Meloto, Stephano de Basso, domino de Arseio, aliis nichilominus militibus siue armigeris circumquaque quos aut priuata  malitia, aut presumptuosa temeritas, aut auara paupertas excitabat, non solum ad predas, imo etiam plerumque ad cedes, oppressiones fierent hominum ecclesie, aut irruptiones uillarum, et non erat auxiliator.



De his que gessit in episcopatu Parisiensi.

Nunc de his que gessit Parisiis Guillelmus predictus, pauca, que nobis occurrunt de multis, breuiter perstringamus. Eadem longanimitate et constantia, qua frater eius Manasses Aurelianensis episcopus, de quo prediximus, aduersus regem regalesque ministros ecclesie iura prosequens, controuersias que usque tunc metu regio per episcoporum dissimulationem remanserant indecise, tum  quod ius quoddam quod ecclesia in castelludo regis de paruo ponte scilicet habere debebat, tum super halis apud campellos a domino rege factis, tum super iustitia et mensuris de territorio quodam apud sanctum uictorem, quod feodum clausum Brunelli dicitur, ad concordem concordantiam per compositionem redegit. Cuius obtentu, rex Philippus, qui tunc agebat in sceptris, redditus annuales uiginti librarum Parisiensis monete episcopo eiusque successoribus et centum solidos capitulo in perpetuum assignauit, sic igitur procurante iura regni ac sacerdotii distincta per compositionem initam regali et episcopali instrumento, et capituli etiam inde confecto, ut super preteritis usque ad illum diem non possit iterum controuersia suboriri quorumdam scholarium sicariorum,  qui de nocte incedentes armati raptus, adulteria committentes, et furta, et cedes plerumque, uel flagitia, pacemque non solum scholarium et securitatem, sed et ciuium ipsorum turbant, sic exterminauit de uilla, ut quosdam quasi huiusmodi precipuos sicariorum in carcerem precipuum retruserit, quosdam exterminauerit, pacemque ac securitatem toti a talibus reddiderit ciuitati. Cui non solum noctes, sed et dies ipsi ualde erant suspecti. Multa gessit in episcopatu preclara ac perpetua digna memoria, que uel uobis ignota relinquimus, uel propter legendi fastidium subticemus. Nunc de beato eius exitu, quoad nostram peruenit notitiam, disseramus.



De beato eius exitu.


Is, cum Parisiensi cathedre tribus annis et fere dimidio bene et laudabiliter prefuisset, et tranquilla omnia fere, excepta causa scholarium, qui iurisdictioni ecclesie sue et cancellarii in quibusdam se emancipare uolebant, quedam sibimetipsis auctoritate propria statuta condentes, ac sibi ius condendi huiusmodi in preiudicium episcopi et cancellarii, ut credebat episcopus, attribuere laborantes, chronica tandem quartane fractus ualetudine, ex quo frater suus Manasses sepe dictus de hac uita migrauerat, demum cum iam conualuisse uideretur de quartana febre correptus continua, licet lenta, domui sue disposuit, ueluti illa egritudine consummandus, uocatisque pridie quam  defungeretur maioribus de capitulo suo apud sanctum Clodoaldum uillam episcopalem, ubi decumbebat infirmus, uirisque religiosis, abbate uidelicet sancti uictoris domino Radulpho de Hospitali, sociisque astantibus, mortis sue diem predixit, et apud Pontiniacum locum Cisterciensis ordinis, ut ad maiores suos, qui ibi tanquam loci fundatores dormiunt, se tumulari precepit, ac sequenti de diuinis omnes qui aderant informans et eloquiis, seque eorum orationibus recommendans, canonicos etiam presentes Ecclesie Parisiensis sedulo ad concordem electionem exhortans, colloquendo, inter manus religiosorum extremum emisit spiritum, ut de die mortis sue predicentis ueritas probaretur, sicque apud Pontiniacum, prout preceperat, deportatus et  tumulatus in capella B. Thome martyris ante principale altare beato in Domino fine quieuit. Mortuus est autem in festo B. Clementis apud sanctum Clodoaldum, de quo iam supra diximus, anno Domini millesimo ducentesimo uicesimo tertio, regnante Ludouico circa initia regni sui. Sedit uero in episcopatu Antissiodorensi circiter tredecim annos et dimidium, Parisiis uero circiter tres annos et dimidium fere sub Romanis pontificibus Innocentio III et Honorio III, regnantibus in Francia Philippo et Ludouico, de quo superius fecimus mentionem. Explicit de Guillelmo.



CAP. LX. De Henrico qui fuit oriundus de pago qui dicitur uillanoua, in Parisiensi diecesi.

Huic successit Henricus de pago qui uillanoua  dicitur, in Parisiensi diecesi oriundus, qui prius cantor Antissiodorensis ecclesie. Postea, per illam electionis formam, que a iure compromissio dicitur, pontificalem cathedram adeptus est. Quem mediocrem genere nec inflauit nobilitas, nec uilitas abiecit; in quo licet uirtus mansuetudinis a plerisque diceretur modum excedere, iura tamen episcopatus rigore iustitie sic illesa seruauit, ut tyranni, qui ea sibi usurpari consueuerant, ea compellerentur restituere, et a sue tyrannidis uiolentia cessare. Iste est qui munitionem castro, quod uarziacum dicitur, preiudicialem a uiro potente, nobili, atque ecclesie Antissiodorensi inimico, Galchero de Puigniaco, acerrimo persecutore, in loco, cui Becherellum uocabulum  est, edificatam fecit destrui, et non sine sui et suorum grandi periculo funditus euerti. Cuius temporibus panis unicus seruitoribus beati protomartyris distribuebatur, sed ipse de propriis facultatibus, secundum addidit; insuper et mille libras Parisienses ecclesie in extremo contulit testamento. Hic ecclesiam beati Protomartyris donariis ampliauit, corda canonicorum in suum fauorem mansuetudine inclinauit, inimicos Ecclesie ad concordiam reduxit; et post cursum uite presentis, in pace in idipsum dormiuit et requieuit . Hic in loco qui Pulcher Redditus dicitur, morbo squinancie labores presentis militie consummauit, dormiuitque cum patribus suis senex et plenus dierum. Qui in ecclesia B. Protomartyris sepultus beatam  exspectat sanctorum resurrectionem, brauium, ad quod cucurrerat ut comprehenderet, percepturus. Sedit annis tredecim mensibus quatuor.



CAP. LXI. De Bernardo de Soiliaco.

Supradictis Patribus Bernardus de Soiliaco, uir eximie sanctitatis, successit; qui et multos predecesso rum sancta simplicitate et simplici sanctitate precessit. Qui cum generis nobilitate polleret, morum tamen precellens nobilitas sic eam pallio humilitatis obtexit, ut secundum Apostolum non alta saperet, sed humilibus consentiret . Cuius ueneranda canities, uultus serenitas, uerecundus aspectus, ordinatus incessus, sermonis modestia, casta conuersatio, mense frugalitas, argumenta uirtutis interius redundantis efficacissima ministrabant. Et quia lucerna sub  modio abscondi non debuit, sed super candelabrum poni, ut ingredientibus domum lumen refunderet , primo a supradicto uenerabili Patre Hugone de Neriis Antissiodorense antistite prebendale beneficium in Antissiodorense ecclesia consecutus est, ubi sacerdos effectus adeo se diuinis officiis mancipauit, quod sicut ipsi propriis oculis uidimus, diu noctuque uix unica hora preteriit, que non per eius labia deuote transiret, excepto quod festiuis diebus populis ad eius sermones manicantibus sacre fluenta doctrine deuotissime atque copiosissime influebat, ut stigmata Domini iugiter in suo corpore portaret ; ieiuniis et orationibus insistebat, cilicio semper intrinsecus inherente. Ceterum, ut hic non manentem ciuitatem habere, sed futuram  inquirere demonstraret, et cum Apostolo experiretur pericula fluminum et latronum, ceterorumque duodecim incommodorum, que Apostolus ad Corinthios loquens se expertum fuisse commemorat , Hierosolymam petiit, ubi tanta lucerna abscondi non potuit, imo sanctitatis eius in illis partibus adeo radii effulserunt, ut in Nazarenum archiepiscopum eligeretur, et cunctis aliis etiam sanctitate preclaris preferretur. Sed sublimitatem paruipendens humilitas in se conuersa, plus elegit modicitatem seruare quam in sublimitatis periculis pendere.

Itaque reuersus ad propria et seipso semper melior effectus in Antissiodorensem archidiaconatum promotus est, ubi tanta sollicitudine animas  curandas suscepit, quod attendens de pascendis agnis et ouibus ter Petro repetitum mandatum  pauit eas doctrina, exemplo atque subsidio temporali, quibus iugiter insistens die noctuque, estu urebatur et gelu, fugiebatque somnus ab oculis eius. Igitur Heinrico tunc temporis Ecclesie Antissiodorensis antistite uiam uniuerse carnis ingresso, et ad prouidendum ecclesie de pastore inuocata Spiritus sancti gratia electoribus congregatis, mira res accidit, et nostris temporibus in Gallicanis Ecclesiis inaudita; nam multitudinis electorum adeo cor unum et anima fuit, ut omnes uno spiritu conclamarent archidiaconum debere prefici quem Dominus prerogatiua donauerat sanctitatis. Cunctorum igitur in ipsum concurrentibus uotis, inuitus  rapitur, repugnans trahitur, nolensque cogitur consentire. A tempore autem illo, quo in episcopum consecratus est, carnem suam tanta austeritate damnauit, quod feriis secunda, quarta, sexta, et septima escis quadragesimalibus eius ieiunia soluerentur, nisi forte labor aut infirmitas aliquid lautius indulgeret. Tanta uero ad Christi pauperes erat eius affectio, ut secundum doctrinam Tobie, quo modo potuit, semper fuit misertus . Cum enim ei adfuit multum abundanter tribuit; cum autem modicum, et illud misericorditer studuit impertiri. Nos enim ipsi experimento frequenter didicimus quod sibi menseque sue sodalibus frequenter substraxit, unde pauperum esuries leuaretur. Ipso audiente atque patienter sustinente murmurabant  seruientes, murmurabant et socii pro deliciarum defectu, et mense diuitis parcitate, sed illesa conscientia erga diuites parcitati insistens, minus graue sustinuit ab eis de auaritia notari quam in iudicio pauperum querimonias sustinere, nisi eis secundum doctrinam Euangelicam, quod superest, in eleemosynam contulisset . Adeo etiam uana mundi gloria ei exstitit odiosa, quod, sicut a fide dignis pauperibus plene perpendimus, illis quibus largiebatur eleemosynas, ne cui dicerent, inhibebat.

Ecclesiam uero beati Protomartyris tanto fauore prosecutus est, quod eam luminaribus atque omnium ornamentorum genere ampliauit; insuper auxit et redditus canonicis et clericis horis matutinalibus diuidendos. Ceterum sic uie eius Deo placuerunt,  quod inimicos eius ad tantam pacem reduxit, ut profiterentur tyranni, qui predecessorum eius temporibus terram episcopatus inuaserant, frequenter se ideo ab inuasionibus cessare, ne si ipsum offenderent, Deus in ipsos continuo uisibiliter uindicaret. Cuius fama sicut odor agri pleni cui benedixit Dominus, ad aures illustrissimi regis Francie Ludouici adeo spirauerat, ut pre ceteris prelatis ipsum familiarem haberet, et simplicitati eius dulciter arrideret. et eius negotia propensius expediri imperaret. uerum cum eum grauius solito infestare cepissent senectutis incommoda, e iugis tibiarum infirmitas, que a medicis malum mortuum nuncupatur, eum affligeret, timens ne cum istis oneribus  episcopatus onera sufficienter ferre non posset, licet sicut ex ipsius regis ore frequenter audiuimus, Rex eidem promitteret quod episcopatus iura tanquam propria tueretur, nichilominus ab Innocentio Romane sedis antistite instanter petiit, et cum difficultate magna obtinuit ut ab eo, quo ecclesie Antissiodorensi astrictus fuerat, uinculo solueretur. Quo facto omnis temporalium sollicitudo abiicitur, et totum spiritum in seipsum reflectens, solius conscientie curam gessit. Cuius quies sola contemplatio, cuius confabulatio iugis oratio, et cum uiris religione famosis, continuus de sancta conuersatione tractatus. Quid plura? predicte infirmitatis atque senectutis incommodis febris adiicitur; prosternitur corpus in lectulum; offerunt medici nature contra morbos remedia,  quibus raro et paucis utitur, et his solis quibus eum uti Fratres predicatores et minores, qui assistebant eidem, cum magna uiolentia compulerunt.

Tandem cum post prolixum cum supradictis Fratribus de sancta religione tractatum aliquantulum pausasset, ut eum crederent astantes dormire, pretiosam resolutus est in mortem; ea serenitate Deo spiritum reddidit, ut omnibus membris quietus, uultu serenus, nullius omnino doloris insignia in extremo mortis articulo indicaret, et qui in infirmitate spoliari renuerat, mortuus spoliatur; amouetur herens carni cilicium, quod tanta pediculorum ac uermium scatebat copia, ut horrorem aspectui et fetorem olfactui inferret immensum, cuius caro uermibus  corrosa ossium per loca nudum prebebat aspectum. Igitur pontificalibus gleba sancta induitur, feretroque imponitur, atque a loco, qui pulcher Reditus dicitur ubi mortem perdiderat et uitam inuenerat, ad ecclesiam Antissiodorensem ubi sepulturam elegerat, defertur. Occurrit ei deuotus ciuitatis clerus cum populo; ruit in occursum eius turba indiscrete etatis et sexus, et certatim feretrum tangere cupiunt. Se prerogatiua quadam ceteris preferebant qui manu feretrum tetigissent, uel sericis quibus tegebatur osculum dedissent. Diuinis igitur celebratis exsequiis canonici et clerici ad ipsum concurrunt, et quotquot contigit preintrare, sacre glebe pedes manus aut faciem osculantur, nec ideo ut in funeribus ceteris moris est, Deo et sanctis angelis  animam recommendant, sed precibus deuotis flagitant, ut apud diuinam, cui deuote seruiuit, clementiam, eis ipsius merita suffragentur. Dormiuit autem cum patribus suis predictus Pater anno Domini 1244, mense Ianuar., die 6 mensis. Sedit annis nouem.

    Presul Bernardus mala semper ad omnia tardus,
    Sic uiuens domuit cum carne et demone mundum
    Quod moriens meruit Christo se reddere mundum.
    Anno milleno bis centeno quadrageno
    Quarto sanctorum migrauit luce magorum.





CAP. LXII.---De Regnaudo de Siligniaco.

Huic successit Reginaldus de Siligniaco, prius  ecclesie Antissiodorensi decanus, postea per illam electionis formam, que a iure scrutinium nuncupatur, in episcopum promotus; uir quidem corporis statura procerus, candidus et rubicundus, et pulchritudine corporali electus ex millibus, cui generis nobilitate sublimi secundum exigentiam nobilitatis generis datum est cor sublime et nobile. Nam clericorum nobilium, necnon et militnm frequentiam diligebat, et larga manu, prout nobilitatem eius decebat, eis exenia erogabat. Hic ecclesie Antissiodorensi se magna pollicebatur facturum, sed eius felicitati fatis inuidentibus, sicut flos feni cito decor eius emarcuit, et eius gloriam succidit Dominus, dum adhuc ordiretur : ab ipso enim sue promotionis die adeo grauis eum afflixit  infirmitas, ut nec ecclesie sue liceret eum uacare utilitatibus, sed eis solis de medicorum consilio dare operam oportebat, quibus eius infirmitas leuaretur. Dormiuit autem et appositus est ad patres suos in cenobio de Rupibus Antissiodorensis diecesis honorifice sepultus, ubi suam elegerat sepulturam. Sedit anno 1, mensibus 11, diebus 16.



CAP. LXIII.---Acta domini Guidonis de Melloto episcopi Antissiodorensis.

Recolende memorie successit episcopus Guido de Melloto, cuius gesta tanto seduliorem sibi uindicant auditorem, quanto altiora et actu nobiliora fuisse noscuntur. Fuit enim de diecesi Antissiodorense ex utroque parente generoso sanguine procreatus. Pater eius fuit Guillelmus de Melloto, miles  dominus castri sancti huius Prisci huius diecesis, uir totius curialitatis et largitatis amator, mense proprie communicator hilaris, pauperum nobilium sustentator, qui etiam, sicut fertur, acquisito cognomine ex rei consonantia et quadam proprietate boni, a plerisque Pacisbaiulus uocabatur. Nam quoties inter aliquos confines suos discordiam exortam cognouerat, toto nisu ad pacis reformationem intendens, laborem interponere non cessabat, donec discordes, si posset, ad concordiam reuocasset. Mater eius de prosapia dominorum montis sancti Ioannis traxit originem et antique nobilitatis stemmate fuit non inferior uiro suo.

Horum itaque natus presul, de quo loquimur, a pueritia ludo litterarum traditus sic profecit, quod  primo in fundamento grammatice radicatus, liberalium artium fuit auditor proficuus, ac deinde utriusque iuris canonici uidelicet et ciuilis acquisita notitia, sacre Pagine postmodum, quoties licuit, diligens existit reuolutor. Sed eius propositum in hac parte negotiorum ecclesiasticorum occupatio frequentius impediuit, in adolescentia quippe moribus et dogmatibus se exornans spretis lasciuiis, membris incultis, et incomptis crinibus, compositione corporis, sicut mos est nobilium iuuenum, non uacabat. Quamobrem patri minus charus inter liberos habebatur; sed Altissimi dispositio, qui sibi eum reseruabat futurum antistitem, decultum eius adeo processu temporis exornauit, quod filius  sapiens patris gloria, mutato nomine filii a patre, pater et dominus habitus est, et quasi incuruati sunt coram eo filii matris sue. Erat enim uir statura procerus, corpore bene compositus, corde magnanimus, ecclesiastice rei augmentator industrius, prouidus dispensator publice utilitatis, et plebis tutator indefessus, in sermone modestus, in oratione deuotus, in altari angelicus, cuius cantus melodice reboans, uelut tuba sonora, replebat aulam Dei, et spiritibus dulcisonis animos audientium delectabat. Nec minor consilio in conciliis et collegiis prelatorum corporali uenustate ceteris preeminens, uenerando gestu et imperioso quodammodo predominari uidebatur aspectu; si quid autem incumbebat iudiciali disceptandum examine coram ipso, seu aliud  ordinandum, persuasionibus et rationibus facilem ac sedulum prebebat auditum, et audita diiudicante reuoluens animo, libransque omnia, nichil ex precipiti faciebat.

Unde hunc ab ipsis discretionis sue primordiis morem contraxerat, ut agenda sua tanta deliberationis fornace decoqueret, multis sibi hec ascribentibus lenitati, quod interdum, sed raro, dispendioso peragi contingebat exitu que maturato compendio potuerant expediri, et licet esset in negotiis et rebus prospere gerendis sollicitus, uix tamen unquam secularium occupationum frequentia tanta fuit, cui diuinum obsequium hora debita non preferret. Erat siquidem illi quasi moris innati iustitie exercere rigorem, bene meritos renuntiare, maleficos punire,  ita quod quandoque non ex typho malitie, sed ex zelo iustitie uirge mansuetudinem aliquantulum excedebat, oppressis compati, supplicibus parcere, humiles exaltare, superbos deprimere et debellare rebelles: et hac fuit insuper a Domino felicitate donatus, quod in omnibus que pro honore Dei et iuribus ecclesiarum suarum aggressus est semper uictoriam dedit illi Dominus, et eius opera cum gratia et fauore direxit.



Qualiter ciues uirdunenses expugnauit.

Anno etatis sue tricesimo secundo, uel circa, uocatus per electionem canonicam ad regimen Ecclesie uirdunensis, quanquam de ipsius gremio non esset, et in episcopum consecratus, retento nichilominus  ex dispensatione decanatu Antissiodorensis ecclesie quem prius obtinebat, intellexit quod omnimoda iurisdictio, spiritalis uidelicet et temporalis, ciuitatis et ciuium uirdunensium ad episcopum pertinebat, et quod predecessores uirdunenses episcopi, longe retroactis temporibus, eam diu pacifice possederant pleno iure, sed per incuriam, aut impotentiam quorumdam, qui immediate prefuerant, pontificum, ciues astuti iurisdictionem ciuitatis temporalem et iura episcopalia in multis usurpauerant, necnon maiores et scabinos creauerant, per quos eadem ciuitas iis temporibus regebatur. Imposuerant quoque publicas exactiones et pedagia, ex quibus se rempublicam gubernare murosque et menia ciuitatis fortificare dicebant. Quibus ad suam presentiam  euocatis, ipse ut erat prudens animo secundum doctrinam euangelicam, primo per seipsum in blandis sermonibus et dulcibus inductiuis ipsos et caritatiue monuit et rogauit, et postmodum per alios magnos et sapientes diligenter interpellari fecit, quatenus iurisdictionem ecclesie taliter usurpatam et iura episcopalia que subtraxerant, ecclesie restituerent, et presumendis similibus abstinerent. Quod surdis auribus obaudientes efficere recusarunt, pretendentes sub ficta uerborum suauitate, sicut moris est patrie, excusationes multiplices in peccatis. Deinde uia regia compulsus procedere ipsos canonice premonitos et superbo oculo parere monitis recusantes excommunicationis mucrone percutit, quam sicut iuris erat adeo aggrauatam  ut in personas ecclesiastice censure neruus progressibilis ultra non esset, sustinentes animis obstinatis et ex correctione pertinaciores effecti, ibant ab obice leuiores; uidens autem nequitiam ipsorum in quibus ab antiquis progenitoribus usura et dolus uiguerant et uigebant, preuia deliberatione cum solemni processione cleri totius ciuitatis uillam exiens et corpus Christi faciens extra ferri, ciuitatem ipsam et homines generali supposuit interdicto, dimissis ibidem sacerdotibus aliquot tantummodo ad penitentias morientium et baptismata paruulorum, et suspicans quod contra ipsum libenter sinistrum aliquod molirentur, si possent, sese in castra et munitiones episcopatus recepit; ipsi autem ex his indignantissime prouocati, spiritu rebellionis  assumpto, ceperunt non recte cogitare qualiter iniuste iustum possent opprimere. Sicque factum est quod die quadam communi definitione inter se habita et edicto publice proclamato exierunt ciuitatem armati in fragore nimio et tumultu pompatico omnes a iuuene usque ad senem armorum gestabiles, et debellare ualentes cum militibus conductitiis numero quasi duodecies mille estimabiles ad terram episcopatus uastandam, inter quos, ut fertur, quidam ducatorum et maior eorum in uituperium pontificalis honoris mitram episcopalem galee suprapositam deferebat.

Eadem uero die episcopus cum quibusdam suis armatis exierat Charniacum castrum ad predandum,  ut creditur, animalia que ciues extra ciuitatem immiserant depascenda; sed a longe preuisis hostibus sui generis comitiua que non procul aberat et pro qua mandauerat, conuenisset ad illum, quibus congregatis numero paucis, uidelicet trecentis estimabiliter uiris et non pluribus, ut creditur, militie tamen peritis et armorum industriis circumspectus episcopus habito breui consilio cum eisdem occupato promontorio circumcludens aduersarios belli indoctos et opposito soli suppositos et tam prudenter quam potenter cum suis irruens in eosdem omnipotenti Deo qui docuit manus suorum ad prelium causam suam tuente, non tam uictoriose quam miraculose deuicit eosdem ut erectum male uerticem rebellantium in delictis suo fremitu conculcauit,  quibusdam in fugam conuersis, aliis gladio corruentibus et ceteris captis ductis. Fuitque captorum numerus capientium multo maior, in quo conflictu sacerdotalis ministerii et pontificalis modestie non oblitus lethaliter nullum lesit, sed animando et exhortando suos ad pugnam plus officio lingue quam ipsis manibus profecit ad pugnam, obtentaque uictoria, ad castrum unde exierat cum gaudio regressus est. Paucis autem decursis diebus ciues uirga correctionis edocti, quos paulo ante mansuetudinis monita flectere nequiuerant, pacem ceperunt inquirere et mediantibus bonis ad hanc concordie formam deuentum est quod iurisdictione omnimoda temporali et iuribus Ecclesie restitutis decies mille libras episcopo pro damnis et sumptibus exsoluerent,  seditque episcopus ciuitatem ex tunc in tranquillitate regens, cui tantum prefuit anno uno.



Qualiter ad Ecclesiam Antissiodorensem translatus domum Regnaudi Rongefer militis de montibus expugnauit.

Elapso deinde aliquanti temporis interuallo, bone memorie Regnaudo de Salligniaco Antissiodorensi episcopo, rebus humanis exempto, ad Ecclesiam Antissiodorensem, in qua decanatum retinuerat, ut predictum est, tam per electionem quam postulationem canonicam auctoritate apostolica interueniente cum letitia magna populi et cleri translatus est, ubi qualiter rexit, queue gesserit, satis operum suorum euidentia declaratur, de quibus aliqua breui chirographo perstringamus. In eius siquidem nouitate miles quidam  Regnaudus nomine, dictus Rongefer, antiquum et depressum statum domus sue de montibus prope uarziacum castrum episcopatus, site in Castellania, domum castri latenter immutans et in forteritiam tentans erigere, muris eam nouis et fortibus inter cetera lignea et uetera dicte domus circumcingere clam incepit: quod in graue dispendium episcopatus et perpetuum uille et hominum de uarziaco nocumentum posset successiuis temporibus redundare, si ceptum opus pro desiderio consummasset; quippe cum locus ille de montibus de natiuo situ pro maiori parte difficilis et fortis existat, et miles ille uicinorum iniuriosus et consuetus oppressor, uillam et homines uarziaci iamiam pluries infestasset. Quo comperto memoratus episcopus prefato militi quasi nuntians  nouum opus iniunxit eidem ut ab opere cepto desisteret, et quidquid noui construxerat demoliri faceret, cum de consuetudine generali castrum aliud infra Castellaniam aliquam approbatam, inuito superiore nouiter exstruere non liceret; sed miles obstinatus et omnia uilipendens, ab opere quod patrarat nichilo magis conquieuit. Episcopus autem animi roboratus constantia inuocato brachio potestatis secularis, domum ipsam obsidens et paucis diebus expugnans, quidquid noue et ueteris inuenit fortaritie dirui fecit penitus et subuerti, sicut adhuc ruinosum structure uestigium cernentibus attestatur. Quamobrem miles nequam pluries uite episcopi latenter posuisse fertur insidias quas tamen  intrepidus et hoste multo potentior, si armorum presidio uellet uti, opitulanti Deo caute semper euasit,



De facto Robini clerici Caprarii.

Contigit quod cum clericus quidam nomine Robinus Caprarii, de facto relegatus ad tempus ab Antissiodoro sub pena capitali per laicam potestatem, inscio forte prelato tunc temporis existente, parentela Suauium de Antissiodori procurante, nec dum, ut dicitur, finito relegationis termino, Antissiodorum rediisset, per secularem iterum comprehensus iustitiam ad instantiam eorumdem Suauium furcarum suspendio publice traditus est, quanquam idem uenerabilis Guido tunc presidens Ecclesie Antissiod. ipsum prius tanquam clericum sibi restitui pluries  cum instantia postulasset. Quam ecclesie iniuriam ad audientiam felicis recordationis Innocentii pape tertii tunc residentis Lugduni per appellationem delatam demum non sine multis et expensis succumbentibus aduersariis ad honorem Dei sic ultus est, quod cum uniuersali clero ac populo ciuitatem et suburbium processionaliter exiens, Lebino tunc preposito Antissiodorense, Petro et Drocone Suauis fratribus et eorum complicibus in braccis et camisia cum uirgis in manibus, pedibus omnino nudis preuiantibus, censura ecclesiastica cegit eosdem feretrum quoddam cum quadam imagine clericali supraposita a loco furcarum ipsarum usque ad cathedralem ecclesiam in prefato habitu publice deportare; ibique missa pro defunctis ab eodem antistite celebrata,  cadauer dicti defuncti iam ante diu in quodam scrinio reseruatum iuxta ecclesiam beate Marie in ciuitate more debito sepeliuit, prefatis maleficis nichilominus pro tante temeritatis excessu, nec pro expensis immensa pecunie quantitate multatis non de qua trecentas libras eidem ecclesie beate Marie pro anima ipsius defuncti processu temporis erogauit.



Qualiter castra subscripta sibi tradi fecit.

Ad intelligentiam huius particule supponendum est quod, sicut ex tenore charte beati Bernardi quondam Clareuallis abbatis perpendiculariter liquet, domus comitis Niuernensis et Antissiodorensis et munitiones castrorum que ipse dignoscitur tenere ab  episcopo Antissiodorensi uidelicet Castri noui, sancti Saluatoris, Conade, Malliaci et Betriaci tradi debent ipsi episcopo ad eius beneplacitum, ita tamen quod eo decedente comiti uel eius ministerialibus cum integritate restituantur; sed cum a longe retrolapsis temporibus predecessores ipsius episcopi hoc iure non inuenirentur usi fuisse, clare memorie Mathildim tum comitissam ad hoc ecclesiastica censura cegit, quod predictas munitiones et castra eidem tradidit ad suum beneplacitum detinenda, ipseque ea tenuit per tempus aliquod, et in eorum qualibet pernoctauit, suosque custodes in eis discedens reliquit, et ad ultimum prefate restituit comitisse.



De moneta Antissiodorensi.


Similiter ad intelligentiam subscriptorum presciendum est quod apud episcopos Antissiodorenses exstat littera inclyte recordationis Philippi quondam regis Francorum, ex cuius serie inter cetera deprehenditur euidenter, quod si comes Niuernensis monetam nouam cudi facere uelit, eam debite legalitatis et ponderis in iam dicta littera comprehensi cudi faciet et persone comitatus Niuernensis ecclesiastice eam quandocunque uoluerint, facient comprobari. Contigit autem quod nobilis uir Odo filius ducis Burgundie, qui ratione uxoris sue in comitatum successerat, monetam nouam Antissiodori facere cudi cepit, quam ministeriales eius ipso in remotis agente, nondum tamen probatam a personis ecclesiasticis,  sicut fieri debuit, quin potius insciis, exposuerunt publice cursualem, facientes generaliter proclamari sub multa grauissima ne quis monetam aliam mitteret uel reciperet preter illam, licet adhuc eiusdem monete raritas tanta esset quod pro decima parte non sufficeret usibus reip. et popularibus alimentis. Episcopus autem, capitulo et personis ecclesiasticis ciuitatis sue conuocatis in unum, ad eorum instantiam monuit ministeriales comitis ut quod super his attentauerat in pristinum statum reducerent et monetam ipsam exhiberent probandam, quod facere recusarunt. Episcopus autem habito cum eisdem personis ecclesiasticis concilio presentiam recolende memorie Ludouici tunc regis Francorum uiri Christianissimi cum litteris fide dignis factum attestantibus  personaliter expetiit, cui rei damna, seriem et querelam patefaciens popularem, obtinuit ab eodem monete fabricatores expelli et eam auctoritate regia per ciuitatem Antissiodorensem publice declamari.



Qualiter compulit Templarios amouere campanam quam in domo sua de Monastello appenderant.

Illud etiam memoriali membrana conscribi dignum est, quod cum Templarii soliti sue terminos excedere libertatis, et quod ab apostolico concessum est eis ad gratiam, conuertere frequenter ad noxam, campanam quamdam in domo sua de Monastello appendissent in altum publiceque pulsarent ad conuocandum populum pro diuinis in eorum oratorio audiendis, necnon benedictionem quorumdam nubentium  temere solemnisassent ibidem cum hoc eis ex priuilegiorum suorum largitione nequaquam liceret, eos canonice monuit ut amouerent campanam et quod super benedictione huiusmodi nuptiali presumpserant, emendarent eidem, quod ipsis facere recusantibus, querela fuit ad audientiam reueren. patris Simonis Dei gratia tituli sancte Cecilie presbyteri cardinalis fungentis tunc officio legationis in partibus Gallicanis perlata, coram quo tanto uigore negotium prosecutus fuit, quod in iure preualens obtinuit per legati sententiam condemnatis sibi Templariis amouere campanam, et quod de benedictione nubentium attentatum fuerat emendari. Regnante inclyte recordationis Ludouico Dei gratia Francorum  rege cum nautis instantibus regium emanasset preceptum amouere cuncta que per Icaunam fluuium impedimento esse poterant nauibus transuehendis, exsecutores super hoc deputati alia et maiora quam commissum sibi requireret ministerium, sicut in plerisque malis moris est, agere gloriantes, trabeculas duas in Bochello subtus pontem Antissiodori, quod proprii iuris et proprietatis est episcopatus, fundo fluminis infixerunt hinc inde flores lilii ferreos in signum regalis dominii earum summitatibus imponentes, quas statim audita re huiusmodi animosus uir fecit potenter erui et in domum episcopalem transferri. Sed propter hoc ad regis presentiam procurantibus emulis euocatus, proposuit coram eo quod cum regis ministeriales ipso minus requisito  mittendo trabeculas in Bochello quod proprii dominii et iuris episcopatus existebat, cum nec esset in eo penitus aliquid quod liberum nauium transitum impediret, ultra fines mandati fimbrias extendissent, eas iuste eruerat: sicque factum est quod his et aliis perorationibus confusis et stupefactis aduersariis liber uictor abscessit.



De edificiis que construxit.

Quantis autem edificiorum additamentis loca domorum episcopalium decorauit silentio preterire dignum non est. Antissiodori namque iuxta aulam episcopalem antiquam aliam geminam mire uenustatis aulam supra testudinem lapideam in qua uina consueuerant reponi arce cementaria prepollentem erexit fenestralibus aperturis exstructis, sculptura  spectabili uitreisque perlucidis illustratam, cui ad diuini cultus honorem capellam geminam non inferioris structure, et cameram duplicem efficientes inferius et superius ipsam aulam cum iucunde uisionis turricula decenti situatas ordine coniunxit. Insuper cameram episcop. supra Pratellum ueternam et iam senio collabantem quasi funditus reparauit et in elegantiorem reextulit speciem nouitatis, rursus cum ab eodem Pratello usque ad prisionem per de subtus a parte Icaune peruius et facilis nulla uel prorsus inutili obsistente clausura ad domum episcopalem pateret ascensus, muris nouis ac fortibus portelloque et propugnaculis operis sumptuosi uisu pulcherrimis illum ambitum circumcinxit. Apud Ragennam prope Apoigniacum nobilis. episcopi habitaculum  cuius ambitum Icauna fluuius a parte posteriori per latera circumcingit, inprimis murum quemdam ab una parte fluuii ad alteram includentem continuam et planam terre intercapedinem ab anteriore parte inter forteritiam et fossata construxit, primumque ibi ordinauit introitum, cui muro stabula ad equos pro ipsius muri longitudine constructa per de intus adiunxit, deinde clausuram munitionis lateritiam ruinosam et pro parte collapsam, nec fere partem dimidiam ambitus accingentem, muris egregiis pro tantula parte lateritiis, quantum ruinosa potuit ministrare maceria et pro toto residuo lapideis propugnaculisque et turribus restituit undique circumseptis, iuxta cuius introitum turrim quadratam  ualidissimam et pregrandem quam Portellum uocant, plura continentem mansionum interstitia ex muralibus spisse latitudinis et late spissitudinis constructam erexit, intra septa predicte fortaritie aulam episcopalem antiquam quibusdam superadditis et aliis in melius transformatis in statum redegit solito pulchriorem. Duas quoque cameras, utramque geminam, pregrandes aule compares et confines, alteram uidelicet nobilioris structure maiori ex transuerso posterioris pinnaculi coherentem et uitellinis fenestriunculis refulgentem ex commendabili lapideo tabulatu construxit, antiquasque logias super Icaunam uetustate consumptas et ruine iam proximas ex integro reparatas in formam restituit uenuste pulchritudinis et pulcherrime uenustatis. Ex  alia uero parte appenditia necessaria ipsis muris munitionis affulta et ordine decenti constructa et locata. Apud Bellum Reditum, locum ex stagnorum confluentia piscibus copiosum et ex nemorum adiacentia temporis hiemalis algoribus leuandis accommodum, domum quamdam depressam receptaculum episcoporum inglorium in aulam geminam placide uenustatis, habitaculumque gratiosum produxit cum socia camera structure similis ad propriam episcoporum quietem. Excursum quoque unius stagnorum usque muros ipsius aule pertingentem per iniectam terre molem ingentem quasi aggere constituto remisit in interiorum aquarum profundius accrementum, et in huius terre massa coniecta et planificata diuersi generis plantatis arboribus, uirgultum pro  loci capacitate fecit amenum. Insuper appendicia inter aulam et capellam hospitibus et familie necessaria logiasque magne habilitatis ab aula in capellam, et e conuerso ducentes, aliaque diuerticula edificiorum construxit ibidem et maioribus forte locis ampliasset edium accrementis, sed quia situm eius non multa gratificabat amenitas uariisque abundabat prouentibus, ideo forsitan ipsum rariori nec mirum prosequebatur affectu. Apud uarziacum aulam episcopalem geminam pregrandem et plura continentem habitacula insuper incendio concremata magnis reedificauit sumptibus, et in structuram restituit clariorem, muros et propugnacula munitionis castri in suis cacuminibus pro maiori parte dirupta uel collapsa egregie reparauit, appendiciaque placide  mansionis et aperte commoditatis exstruxit muris ipsius munitionis affulta, apud uillam Catuli prope Conadam locum in proprio ecclesie solo eminentem, quem Ligeris antecurrit, situs amenitate conspicuum et diffundentem longe radios uisionis elegit, cuius oblectamentis allectus receptaculum quoddam ad recreationem nature et leuamen fatiscentis inquietudinis, sicut interdum expedit, inchoauit ibidem. Sed per principem secularem, uidelicet ante dictum Odonem filium ducis Burgundie tunc comitem Niuernensem fuit ab opere cepto prohibitus, cuius prohibitionem in curia regis adeo uictrice constantia prosecutus fuit, quod demum in iure comite succumbente et regia declarante sententia, quod ab incepto  per comitem iure non poterat prohiberi, ex prohibentis resistentia prouocatus ceptum opus in munitionem, aulam geminam et Capellam nobilitatis exquisite prouexit habitationi regie congruentes, natiua rupe circumquaque excisa, que pro sua laudabili pulchritudine intuentium morantur oculos, intuendo delectant animos et habitatores iucunda reficiunt mansione. Rursus excisis in profundo subter aulam sicce rupis uisceribus cauas fecit ad uinorum custodiam que temporibus ebullientis estatis et estuantis leonis meri potum exhibent glacialem: extra forteritiam, sed tamen infra loci continentiam depressis muralibus circumclusam, stabula pro equis et grangiam capacitatis immense construxit, nec procul ab his extra poprisiam plantauit uineas  ex plantis diuersorum uinetorum electis, que temulentam annis singulis afferunt ubertatem.



Qualiter profectus est in auxilium Caroli regis Sicilie.

Ea tempestate qua damnate memorie princeps nefandissimus paterni sceleris imitator Manfredus filius Frederici quondam imperatoris, regno Sicilie proprio Petri patrimonio et ducatu Capue occupatis, res ecclesiasticas damnabiliter tractabat, euertebat ecclesias, et fugabat prelatos. uocato per summum pontificem uiro magnifico Carolo, regis Francie filio, pro suscipiendo regno huiusmodi et liberando de manibus impii memorati, concessaque ab apostolico omnibus in eius auxilium proficiscentibus peccatorum suorum indulgentia generali, zelo deuote  peregrinationis accensus Romam adiit in Caroli subsidium, apostolica tamen interueniente licentia profecturus. Ubi a sanctissimo patre Clemente Iu, Romane Ecclesie tunc presidente, et cardinalibus honorifice et gaudens receptus, commisso sibi in ipsa expeditione legationis officio, de mandato eiusdem summi pontificis in auxilium eiusdem Caroli in regem consecrati, cum eodem rege et eius exercitu gressum direxit.

Cumque iam approximassent Beneuentanam ciuitatem, ubi stabat aduersarius cum Alemannorum multitudine bellicosa, iamiamque starent acies hinc inde parate congredi, ipse ut erat armis intus diuinis precinctus, et exterius indutus militaribus, stans super regis exercitum, salutaris exhortationis sermone  premisso pro ipsis animandis, ad pugnam eleuata manu loricata, apostolica fretus auctoritate, omnes ab omnibus peccatis absoluit, euolationem illis promittens incunctanter ad patriam, si qui forte morientes pro uiribus strenuis debellassent. Moxque ut predicationis sue exemplaris probaretur doctor non sequi, sed precedere uisus ad prelium. Tanto animositatis ardore corda uidentium inflammauit, quod passim per hostes et gladios irruentes non aggredi, sed furere uidebantur. In quo congressu modestie pontificalis non immemor, nunc acies erumpendo, nunc equos hostium gladio prosternendo, nunc clamando et animando gestu et lingue redimebat officio, quod in personas  hostium attentare propter irregularitatis periculum forsitan expauebat, si fas sit credere quod uir, strenuus in iusto bello et lethali conflictu, ferientibus manu mutua non repugnet. Denique Manfredo morte cadente in bello, suisque uel captis uel fugientibus, aut gladio peremptis, expleto uictorioso certamine ac ipso rege totius Apulie regimen et dominium tranquillum adepto, cum ipso aliquandiu commoratus, deinde uale dicto recedens apostolica reuisit limina, ubi a papa et fratribus cum letitia et ueneratione susceptus, et aliquot diebus immorans, ac deinde cum apostolica benedictione recedens, iter suum, Domino prosperum faciente, ad propria regressus est. In cuius occursum ciuitatis sue diuitum et pauperum utriusque sexus turba ruit  hilaris, et letitia facta in populo plebs humilis patre restituto, drachmam perditam se reputat inuenisse. Exsultat clerus ecclesie et cum processione solemni ac diuinarum laudum cantico pastorem excipiens uocibus altisonis gratias agit Deo.



De morte eiusdem.

Posthec, cum trium annorum et duorum mensium uel circiter effluxissent curricula, egritudine ualida, uidelicet fluxu uentris et febris incommoditate correptus, accubuit quasi grauiter elaborans, supreme uoluntati prudenter ordinauit elogium, in quo, seruientibus suis pro meritorum exigentia condonatis, thesaurum de bonis ecclesie conquisitum in communes erogationes, publica pauperum conuocatione premissa, non semel, sed pluries, aliisque  piis modis distribui statuens, pauperibus religiosis, monasteriis sue diecesis pro augendo numero seruientium Deo in locis suis reliquit non modicas pecunie quantitates; ecclesie uero Antissiodorensi, sponse sue, duo paria uestimentorum pontificalium pretiosissima, alterum candidum, et alterum purpureum, et Cambutam; legauit insuper sex denarios reddituales sub certo modo cuilibet canonico qui per diem in ecclesia horis canonicis continue interesset. Ad quod explendum uillam de Lecheriis prope Clamiciacum cum pertinentiis suis et omnes conquestus fecerat eirca domum de Brechia prope Antissiodorum, necnon uillam de Floriaco Senonensis diecesis cum omnibus pertinentiis, quam acquisierat cum omnibus prouentibus et emolumentis  dictarum rerum legauit ecclesie memorate, et sumptibus suis res ipsas per exsecutores suos facere amortizari, si que feudales erant, precepit. Rursus festum beati Augustini duplex, et festum natiuitatis gloriose uirginis solemne fore perpetuo ibidem instituit, et ad hec sufficientes redditus assignare precepit. Item de diuini cultus augmento deuotam gerens sollicitudinem, sex in capella sancti Ioannis Rotundi, iuxta cathedralem ecclesiam, ad honorem Dei, et beatissimi precursoris, et totidem in capella sancti Michelis ex alio latere. Ecclesie cathedrali proxima, pro anime sue remedio, capellanias sacerdotales et perpetuas instituit, et fundauit de redditu quem acquisierat in portagio Trecensi ex donatione  a clare memorie consanguineo suo Theobaldo rege Nauarre, et comite Campanie, precedentibus meritis sibi facta; et in domo Dei sita in claustro Antissiodorensi altare quoddam similiter instituit, et fundauit, et alias quamplures pias dispositiones edidit, que in ipsius extreme sue uoluntatis serie plenius exprimuntur.

Illud quoque planum et uerum est quod ex quo decubuit quotidie horas canonicas, quandiu fuit loquendi possibilitas, deuotus ita dixit aut saltem audiuit, et magis de salute anime quam corporis sanitate semper cogitans, paucos ad se permisit accedere, nisi qui uel in anima uel in corpore consulere possent ei. Cumque iam ex fluxus ingrauescentis attenuato corpore, et membris quasi consumptis,  accelerantis resolutionis sue presentiret instantiam, ut de conualescentia ulterius spes non esset, sororem, nepotes, neptes, et quotquot aderant consanguineos iussit excludi, ne forte per eorum presentiam aliqua terrene seu carnalis affectionis meditanti prestaretur occasio, que iactatum in Domino posset interrumpere cogitatum, retento secum tantummodo uenerabili uiro Erardo tunc decano Antissiodori carissimo nepote et successore suo, cui quecunque de salute anime sue occurrebant, eidem confidenter iniungebat agenda. Quanta uero detestatione arguebat se pompam seculi dilexisse, quanta deprecatione uilipendebat seipsum, quantaque contritionem lacrymarum affluentia testabatur ab illis, qui interfuerunt, auditum est. Demum extrema  delibutus unctione, fecit sibi Dominice crucis signum et beate uirginis imaginem anteponi, in quas uicissim suos defigens oculos, circumstantibus ei quibusdam fratribus de ordine Minorum, et pro ipso orantibus, quandiu perfecte uel semiplene uerbum aliquod potuit eructare, uicibus alternis dicere non cessauit: In te, Domine, speraui, non confundar in eternum; In manus tuas, Domine, commendo spiritum meum; Aue, Maria, gratia plena, Dominus tecum; Maria, mater gratie, mater misericordie, tu nos ab hoste protege, et hora mortis suscipe, et in his obdormiens, et migrans a seculo anno gratie 1270, XIII Kalend. Octobris die in festo sanctorum Sequani et Ferreoli, nascente aurora spiritum exhalauit, sepultusque est inter Patres  predecessores suos in ecclesia cathedrali, cuius fama publice uiuit mundo, et anima perenniter uiuat Deo. Amen. Sedit autem Antissiodori annis uiginti tribus, et mensibus sex.



CAP. LXIu. Acta domini Erardi de Lisiginiis Antissiodorensis episcopi et cardinalis.

Tante famositatis antistiti, uiro famosissimo, domino Guidoni de Melloto, Antissiodorensi episcopo successit Erardus nepos eius, Dominus castri de Lisigniis, diecesis Lingonensis, cuius memoria digna est recitatione solemni. Hic Erardus ex magnifico generositatis germine ex utroque parente exstitit procreatus; fuit enim pater eius Guillelmus Marescallus Campanie, qui attingebat principi Achaie  in proximo consanguinitatis gradu, mater eius fuit Margareta, germana predicti Guidonis de Melloto predecessoris sui, cuius generis nobilitas manifestatur dicti episcopi Guidonis chronicam intuenti. Hic Erardus, statura corporis mediocri, uultum demonstrabat angelicum tanta perfusum gratia, quod intuentibus ipsum se gratum et amabilem exhibebat. In loquela fuit facundissimus, ita quod alter Ulysses potuit merito appellari; in melodia uocis suos contemporaneos excellebat, ita ut in uocis ipsius emissione sonora poterat merito eius uocis amenitas melodiis philomelicis comparari. Et licet hunc generis nobilitas potuisset in fastum extollere mundialem, morum tamen elegantia preeminens ipsum in tanta humilitate seruauit, quod  modum maturum et religiosum acquirens ab omni lasciuia semper exstitit alienus; et licet simplicitatem gereret columbinam, in tuendis tamen ecclesie sue iuribus magnanimus quamplurimum habebatur; largitatem in tantum diligens, quod plerumque metas transcendere uidebatur. Inerat eidem tanta liberalitatis et benignitatis innata dulcedo, quod rubore uerecundie afficiebatur quotiescunque affectum ab ipso aliquid iuste postulantium ad uotiue exauditionis effectum deducere non ualebat. Et licet in annis puerilibus ex prerogatiua dilectionis a progenitoribus suis pre aliis liberis suis fuerit in deliciis educatus, austeritate tamen abstinentie carnem suam ita edomuit, quod in feruore etatis sue castitatem laudabiliter acquisiuit. In etate tenera, in arte  cantandi fuit quamplurimum eruditus. Postmodum uero studiis liberalibus traditus pollenti floruit ingenio, in tantum quod in iuuenili etate commendabiliter rexit in artibus, deinde legali scientie ingenium suum ita applicuit, quod ipse acquisiuit illius scientie margaritam; postmodum ad iuris canonici facultatem se transferens, laudabiliter licentiatus fuit Parisiis in decretis.

Circa tempora illa Gaufrido decano Antissiodorensi Ecclesie humana sorte consumpto, canonici dicte ecclesie ipsum Erardum in decanum dicte ecclesie concorditer elegerunt. Cum autem in Antissiodorensi Ecclesia residentiam faceret personalem, et iura sui decanatus contra omnes et specialiter  contra suum predictum auunculum defenderet animose, duorum annorum uel circa labentium curriculo Ecclesia Antissiodorensis per mortem dicti episcopi Guidonis auunculi sui pastoris solatio destituta, canonici dicte Ecclesie ad electionem futuri pontificis procedentes ipsum Erardum, dogmatizante Domino, in episcopum per formam compromissi concorditer elegerunt, factusque episcopus subiectos suos consueta tractauit mansuetudine, instruendo ipsos uerbo predicationis pariter et exemplo, et licet postquam licentiatus exstitit in decretis, propter occupationes prelationis, studendi in facultate theologica modicum habuerit temporis interuallum, licet ad id, ut credimus, quamplurimum anhelaret, uerumtamen propter ingenii  sui perspicacitatem et studii uehementis laboriosam indaginem egregii predicatoris nomen et gratiam acquisiuit; austeritatem abstinentie quantum potuit in occulto seruauit, et propter bonum castitatis subtus ad carnem gerebat cilicium. Habebat etiam tres catenas argenteas nodis plenas quodam insertas manubrio, ex quibus de nocte carnem suam disciplinis pluries castigabat, prout hec ex relatione ueridica fide dignorum accepimus, qui eius secretam penitentiam agnouerunt.

Hic ecclesie sue feruentissimus amator capituli sui obtinuit gratiam et fauorem, et postquam adeptus fuit episcopalis apicem dignitatis, raro accidit, dum intraret dictum capitulum, quin ecclesia ipsa et capitulum perciperent in aliquo  exuberantem gratiam sue largiflue bonitatis. Contulit igitur prefatis ecclesie et capitulo, dum uitam duceret in humanis, duos angelos argenteos mire pulchritudinis et ingentis ualoris, cum reliquiis B. Marie Magdalenes insertis uenerabiliter in eisdem; item crucem argenteam gemmis pretiosis ornatam, pretio quingentarum librarum Turonensium; item idem pontifex magnanimus et munificus dedit capitulo mille libras Turonenses ad augmentationem panis canonicorum; item quamdam mitram cum pontificali annulo pretio quadringentarum librarum Turonensium; item calicem pure aureum; item quatuor paria indumentorum sacerdotalium diuersorum colorum, tam de examito, quam de diaspro, uidelicet de unoquoque, tunicam, dalmaticam  et casulam; item alia duo paria indumentorum, uidelicet de unoquoque tunicam, dalmaticam, casulam atque cappam. Fecit etiam multa alia bona episcopatui, ecclesie et capitulo supradictis; ipse siquidem seruitii diuini sonorissimus concrepator, eiusdemque amator eximius, et amantissimus ampliator, ordinari procurauit in Antissiodorensi Ecclesia, Dominicis diebus inter canonicos et clericos dicte ecclesie diuidendas. Item apud Bellumreditum aulam nouam construxit, et domum nouam super portam cum domibus adiacentibus ipsi porte; item apud castrum Appoigniacum sue et predecessorum suorum ditioni subiectum, licet incole dicti loci  seruituti manus mortue, tallie, alto et basso, ad domini uoluntatem et pluribus essent aliis seruitutibus subiugati, rectam tamen decimam bladi, uini et aliorum fructuum ex agricultura prouenientium contra legis diuine salutarem obseruantiam usque ad illa tempora semper soluere renuerunt, iste siquidem liberalitatis sibi natiue motus instinctu pastoralisque sollicitudinis incitamento pulsatus affectabat et ipsos restituere libertati et mederi periculis animarum. Sane ipse sue discretionis uigilantia sueque exhortationis sedula efficacia ad hoc induxit incolas dicti loci, quod ad solutionem recte decime omnium fructuum predictorum in perpetuum sub authentico chirographo sibi et eius successoribus obligarunt,  et pro eius concessionis repensiua de consensu sui capituli seruitutem manus mortue, linee humani generis inhumane, de loco illo totaliter abdicauit, et talliam predictam uoluntariam ad octies uiginti libras Turonenses annui redditus coarctauit; uerumtamen in concessione dicte decime episcopales redditus in trecentis libris Turonensibus redditualibus, et amplius augmentauit.

Item a nobilibus uiris Milone de Antissiodoro, et Ioanne eius fratre militibus furnum, iustitiam, et plures res alias quas habebant apud predictum Appoigniacum, comparauit, et in hoc episcopales redditus in quater uiginti libris Turonensibus redditualibus ampliauit. Item in sui ultima uoluntate super predictis acquisitis, que  fecerat apud Appoigniacum ultra predictas quater uiginti libras reddituales, contulit ecclesie B. Stephani uiginti libras Turonenses annui redditus die sui anniuersarii diuidendas. Item scholastriam Ecclesie Antissiodorensis de rebus episcopatus in decem libris Turonensibus redditualibus ampliauit; ampliora bona sperabat ardenti desiderio dicte ecclesie se facturum, nisi tam breui tempore uniuerse carnis ineuitabile debitum exsoluisset. Duorum siquidem annorum uel circa currenti interuallo, dum apud Charitatem super Ligerim tempore prioris Milonis, quamdam mulierem Burgensem dicti prioris suspectam de heresi uellet examinare, et dictus prior licet pluries monitus dictam mulierem ei tradere recusaret, episcopus dictam uillam  generali supposuit interdicto. Dictus siquidem prior et eius monachi in preiudicium episcopalis iurisdictionis dictum interdictum uiolare non uerentes, corpora decedentium faciebant sepeliri in cemeteriis dicte uille. Ex hoc autem procurante humani generis inimico, inter episcopum et priorem prefatum graues fuerunt discordie suscitate. Sed finaliter procurante dicto episcopo, mediantibus archiepiscopo Senonensi et abbate Cluniacensi, ad hoc deuenit negotium supradictum, quod dicta mulier exstitit dicto episcopo liberata, et quod unus de monachis de predicto monasterio pro omnibus, qui ut interdictum ferretur in uilla predicta, et in uiolatione eiusdem interdicti culpabiles exstiterunt, humiliter et deuote flexis genibus  dicto episcopo supplicauit, ut interdictum latum in dicta uilla relaxaret, et eidem episcopo, tam pro interdicto, quam pro uiolatione ipsius emendauit. Fuerantque uiginti corpora extracta de terra, que sepulta fuerant, durante interdicto dicto, in cemeteriis memoratis, et absolutione ab episcopo obtenta, fuerunt super terram insepulta, quousque sermo generalis factus fuisset ad populum in ecclesia B. Petri de Charitate predicta, et missa pro defunctis celebrata. Quibus sic actis, dicta corpora fuerunt ecclesiastice tradita sepulture.

Dum uero quatuor annorum et amplius effluxissent  curricula, inter ipsum episcopum et Ioannem de Cabilone, comitem Antissiodorensem, orta est grandis dissensio, proteruiaque comitis crebrescente, dum dictus comes iura Antissiodorensis Ecclesie uiolare et inuadere conaretur, dictum comitem, et eius uxorem ferire mucrone anathematis non neglexit. Et dum comes et eius uxor in sua malitia perdurarent, ut ipsos magis ecclesiastica seueritas cerceret, ciuitatem Antissiodorensem, suburbia, totamque terram, quam habebat dictus comes in comitatu Antissiodorensi, generali supposuit interdicto. Et dum dictus comes facti sui malitiam niteretur appellationis remedio colorare, ipse iurium ecclesie sue acquisitor indefessus, pro ipsius ecclesie iuribus uitam suam  periculis exponere non formidans pro dictis iuribus defendendis ad Romanam curiam se transferendum studio pie deliberationis elegit. Et licet in predicto negotio uiriliter se haberet, morte tamen preuentus illud finali effectui nullatenus mancipauit. Illum siquidem, cuius odor fame redolens iam non solum in Francorum regione amabili, uerum etiam in regione Italica conflagrarat, dominus Ioannes papa uigesimus primus, et omnes cardinales honorifice receperunt. Et dum circa duorum annorum spatium in dicta regione fuisset mansionarius, ille, qui in regionis Gallicane temperie fuerat enutritus, ebullientes calores illius regionis ferre non ualens, febres et fluxum uentris patiens egritudinis chronice incurrit  incommoda. In regione tamen illa tam laudabiliter se habuit, quod apud dominum Nicolaum papam III, successorem prefati domini Ioannis, et apud cardinales eius merita tam dilucide claruerunt, quod ad dignitatem cardinalatus assumptus factus fuit Prenestinus episcopus cardinalis.

Et licet in numero episcoporum Antissiodorensium sexagesimus quartus exstiterit, primus tamen fuit inter ipsos, qui ad tante dignitatis culmen fuerit prouectus. Non post quidem multa tempora, ingrauescente in ipso fluxu uentris, ultimo eloquio ex magne deliberationis discretione condito, dum ipse perciperet quod ipsum pertrahebat defectus uirium ad occasum, sacramentum extreme unctionis reuerenter recepit, quibus  sic completis anno Domini 1277 Xu Kalendas Aprilis, primo noctis silentio, euasit feliciter nequitias huius mundi; et quia cum auunculo suo predicto in Antissiodorensi basilica suam elegerat sepulteram, ossa eius de ciuitate Romana ad dictam basilicam deportata, in eodem cum predicto auunculo suo fuerunt in uno mausoleo honorifice collocata. Sedit in episcopatu Antissiodorensi septem annis, duobus mensibus et circiter tribus hebdomadis, illustri rege Philippo regnum Francorum moderante. Dominus per suam gratiam et misericordiam sibi concedat requiem sempiternam. Amen.



MONITUM INCERTI.


Hic desinit tomus primus Gestorum pontificum Antissiodorensium. Secundus tomus maiori ex parte desideratur, prout olim descriptus fuerat. Fertur exstare Parisiis in bibliotheca consiliarii cuiusdam, unde que sequuntur excerpta fuerunt a uiro fide digno. Hec accipe, lector, prebe animum non indocilem, et rei ueritatem percipies.



PARS SECUNDA.



CAP. LXu.---De Guillelmo de Gressibus.


uetustissima laudabilisque consuetudo Ecclesie Antissiodorensis hactenus habuit a primo ipsius pontifice, uidelicet beato Peregrino, in posterum gesta notabilia pontificum singulorum sedis eiusdem, post ipsorum cuiuslibet obitum scribi et registrari in libro ad hoc prouide et perspicaciter ordinato, ut ex eorum recitatione frequenti gestorum laudes Deo redderentur, successoresque ipsorum per amplius ad actus strenuos incitarentur, suorum exempla predecessorum imitantes. Ex incuria tamen seu historiographorum carentia, eclipsata consuetudo predicta exstitit a tempore obitus bone memorie domini Eraldi de Lisigniis exclusiue, cuius obitus dies exstitit anno Domini 1277. Et sic a centum annis in libro  predicto de premissis scriptum nichil inuenitur usque ad aduentum reuerendi in Christo Patris domini Nicolai de Arceis, nunc ipsius Ecclesie pontificis numero octogesimi primi, promoti a sancta sede apostolica, anno Domini millesimo trecentesimo septuagesimo tertio. Qui fuit sic promotus per sanctissimum in Christo patrem dominum Gregorium papam undecimum, in tempore Aduentus Domini anno predicto; cui domino nunc pontifici Ecclesie sepe dicte uisum est expedire ad ipsius consuetudinis usum reuerti, fecitque diligenter inquiri ueritatem de gestis pontificum, qui dicte Ecclesie medio tempore prefuerunt. Et quidquid inuentum exstitit, cum quanta fieri potuit diligentia seriatim lucideque registrari, iuxta quod propositum per exactissimam  habitam diligentiam in premissis inuenta sunt que sequuntur.

Sed cum de omnibus et singulis ad planum inueniri nequiuerit certitudo, parcat lector huius operis historiographo, qui non omnes uidit sequentes pontifices, de quibus infra scripsit, uidelicet primos quatuor, de quibus per relationem condignam gesta calamo contexuit; reliquos uero uidit et scit quod uera sunt que scripsit de iisdem, quorum plurium seruitor exstitit continuus, et de ceterorum gestis sedulus indagator. Plurima enim alia sancta operati sunt pro salute sua, et suorum subditorum, que etsi in libro presenti scripta non sint, firmiter credendum est in libris uite non deesse. Confisus tamen exemplo beati Gregorii in dialogi sui principio tertio  capite ibi, Ea que mihi sunt, etc., dicentis quod »Marcus et Lucas euangeliste, quod descripserunt non uisu, sed auditu didicerunt, tunc dubitationis occasionem legentibus subtraham per singula quod scribam.« Que mihi hec audientibus sint comperta manifestabo. Hoc autem sentire cupio omnes hoc  opus legentes, quod in quibusdam sensum solummodo, in quibusdam etiam uerba cum sensu teneri oportet, quia, si de personis omnibus et singulis ipsa specialiter uerba tenere uoluisset, hoc rusticano usu prolata stylus scribentis non apte susciperet. Seniorum ualde uenerabilium didici relatione que narro, submittens tamen hoc opusculum correctioni debite et relationi seniorum.

Guillelmus de Gressio, sexagesimus quintus episcopus, natione Gallus, de patria Wastineti oriundus, nobilis genere et moribus, successit immediate Eraldo de Lisigniis. Hic fuit uir scientificus strenuusque, ita quod ante hanc promotionem esset inter ecclesiasticos propinquior regi assistens et auctorisabilior. Ex qua causa, aliis suis uirtutibus gratantius  fuit dictam promotionem assecutus, liberalis et dapsilis multum. Hic per prouinciam suam multas lites, que a longo tempore erant inter episcopos Antissiodorenses aliosque nobiles, partim per litigia, partim per compositiones, ad finem perduxit; sicque in fine sui regiminis aliquam controuersiam non reliquit episcopatui apparentem. Acquestus plures fecit potissime in territorio de Appoigniaco, super quibus suum fundauit anniuersarium de uiginti libris annualibus Ecclesie Antissiodorensis soluendis et distribuendis die predicti anniuersarii. Seditque diu et pacifice, scilicet per sexdecim annos, uel circa, attento obitu Erardi predecessoris sui, qui fuit anno Domini millesimo ducentesimo septuagesimo septimo; huius uero nonagesimo tertio, die  ueneris ante festum purificationis beate Marie uirginis, estque sepultus in choro ecclesie, a parte sinistra chori, contigue scalis, et prope nobilem tumulum bone memorie domini Guidonis de Melloto; imaginatum deauratum est super nigro marmore Qui Guido fuit sexagesimus tertius episcopus.



CAP. LXuI.---De Petro de Mornayo.

Petrus de Mornayo, sexagesimus sextus episcopus, natione Gallus, Bituricensis, uir nobilis, successit in episcopatu Guillelmo de Gressio; uir utique in utroque iure peritissimus, magni consilii, circa regem auctorisabilis multum. Inde cancellarius regis factus, creatus fuit episcopus Antissiodorensis, et usque ad uite exitum officium cancellarie predictum obtinuit. Hic fecit plures acquestus sedi episcopali.  Primo, acquisiuit terram de Odanco a domino de Tholeta, cuius erat dicta terra, de feodo tamen sedis episcopalis; sed quia multas iniurias inferebant domini de Tholeta habitatoribus uargiacensibus , hoc motu principali  fecit acquestum, ad procurandam pacem et quietem sue uille uarziacensis. Item acquisiuit prope uillam et castrum de Moreto speciosam domum cum eius pertinentiis, terris uidelicet et uineis, in uilla de Brocia parochiatus de Heretiaco, prope monasterium de Barsel, ordinis Cisterciensis, ab opposita parte uille et pontis de Lamoisio, super fluuium Sequane. Item acquisiuit magnam partem domorum episcopalium que sunt Parisiis contigue porte que nominatur Inferni, licet antiquitus solebat nominari de Ferto, et obtinuit a rege magnam plateam extra muros contiguos, in qua construi fecit curtilia, et uiridaria amenissima, et circumcingi muris; sed propter guerras demum ibidem sunt fossata concauata. Item dedit ecclesie sue  Antissiodorensi speciosissimum uelum quadragesimale, quod adhuc durat. Item plures acquestus fecit in Appoigniaco, super quibus fundauit anniuersarium suum uiginti librarum annui redditus ecclesie Antissiodorensi soluendarum a successoribus suis. In fine dierum resedit Regenne, et ibi uitam finiuit, adductumque corpus eius honorifice sepultum est in choro ecclesie sue a parte dextra iuxta tumulum nobilem domini Guidonis de Melloto suprascripti, anno Domini millesimo trecentesimo sexto, die scripta in dicto tumulo. Sic sedit tredecim annis uel circiter.



CAP. LXuII.---De Petro de Bellapertica.

Petrus de Bellapertica, sexagesimus septimus episcopus, natione Gallus, de partibus Borbonensibus, de  castro Bellepertice super fluuium Aligeris, mediocris generis et status ortus parentibus, successit Petro de Mornayo predicto, et in episcopatu prouisione apostolica, et in officio cancellarie promotione regia. uir iste peritissimus in iure ciuili, in quo citra montes pater habebatur peritorum. Huius enim labor et peritia fuit uersari in dubiorum obscuritatumque iuris ciuilis elucidatione, ut patet in libro appellationis huius, Glossarium uidelicet super libro codicis et quamplurimorum aliorum scriptorum suorum, secundum que in studiis generalibus regni potissime Aurelianis informantur erudiri cupientes perfecte: habuit enim magistrum illum famosissimum dominum Iacobum de Rauigneio, qui similiter scripsit super Digesto ueteri, quem magistrum sedulo secutus  similis eidem in magisterio est effectus. Ille Petrus parum resedit in diecesi, semper uacans circa officium cancellarie predictum et communicando regi: uerumtamen fecit introitum in ciuitate, in quo rex interfuit, et ipsum auctoritate regia introduxit in ciuitatem absque illa antiqua solemnitate secundum quam comes Antissiodorensis baro de Donzeio, dominus de Thoceio dominusque de sancto uerano in Puisaia, ex natura et debito feodorum suorum debent et tenentur portare nouum episcopum ab ecclesia sancti Germani usque in Ecclesiam Antissiodor., reseruato ex parte regia dictis episcopis et dominis in futurum iure solemnitatis predicte. Obiit autem Parisiis, sed dies incertus est; attento tamen  die obitus predecessoris sui et die promotionis successoris sui infrascripti proximi que fuit anno Domini millesimo trecentesimo octauo, sequitur quod sedit ipse Petrus circiter annos duos. Hic fundauit quatuor prebendas in ecclesia uillenoue prope Bellamperticam, pro remedio anime sue.


Epitaphium

Hac iacet in cella Petrus cognomine Bella-
Pertica, perlucidus uerbis, factis quoque fidus,
Mitis, ueridicus, prudens humilisque, pudicus.
Legalis, planus, uelut alter Iustinianus
Summus doctorum, certissima regula morum,
Parisinorum decanus canonicorum,
Antissiodorica digne sumpta sibi sede
Tempora post media charus successit ab ede,
Annis sub mille ter centum septem simul ille,
Sulpitii festo migrauit ab orbe molesto:
Det sibi solamen, spiritus almus. Amen.

 Tale habet epitaphium propter aquilam in choro ecclesie cathedralis, in qua decanus fuerat.



CAP. LXuIII.---De Petro de Gressio.

Petrus de Gressio sexagesimus octauus episcopus, natione Gallus, patria uastinetensis, nobilis genere ut suus auunculus Guillelmus suprascriptus. In utroque iure peritus fuit, cancellarius Francie, suisque meritis condigno regioque fauore et apostolica prouisione ad sedem episcopalem promotus, uirtute liberalitatis ac hospitalitatis honore prepollens ultra contemporaneos prelatos, relicto officio supradicto cancellarie, rexit sedem suam strenue ac laudabiliter ab omnibus dilectus. Cuius hospitalitatis singularitas nullum petentem exclusit. Tandem pondere  carnis onustus et ob hoc in regiminis exercitio taliter impeditus coadiutores habuit, et finaliter ad diem extremum ueniens animam Deo reddidit uigesima prima die Septembris, uidelicet in festo sancti Matthei apostoli, anno Domini 1325; cuius corpus sepultum est honorifice in choro ecclesie Antissiodor. iuxta tumulum auunculi sui supradicti, a parte chori sinistra contigua tumulo domini Guidonis de Melloto suprascripti.



CAP. LXIX.---De Petro de Mortuo Mari.

Petrus de Mortuo Mari sexagesimus nonus episcopus natione Aquitanus, genere mediocri, uir acutissimi ingenii, utriusque iuris professor solemnis, inter consiliarios regis strenuissimus, a sancta sede apostolica regiarum interuentu precum ac eius exigentibus  meritis promotus, successit Petro de Gressio, proximo supradicto, et intrauit cum debita solemnitate ciuitatem et Ecclesiam Antissiodor, cum principibus et dominis aliis temporalibus qui ipsum portare debebant et portauerunt. Inter quos fuit comes Flandrensis ratione baronie de Donziaco; qui comes facto homagio ipsi episcopo uoluit et nisus fuit rapere annulum dicti episcopi, sed non potuit; uerumtamen promisit episcopus se informare si spectaret ad ius ipsius comitis et sibi facere super hoc rationem. Strenue rexit sedem, sed parum, quia effectus exstitit sacrosancte Romane Ecclesie cardinalis, in quo statu uixit partem sollicitudinis dicte Ecclesie strenue portans et de sancta uita famatus, fundauit in loco originis proprie quatuor  conuentus ordinum, monachorum, uidelicet Carthusiensium, et alios duos ordinum Mendicantium. Tandem ab humanis decessit eius anima, corpusque eius deportatum ad locum predictum inter dictos religiosos tumulatum. Promotus fuit anno Domini millesimo trecentesimo uicesimo quinto, in festo omnium Sanctorum, ad hanc sedem, et uicesimo octauo in festo Natiuitatis Domini ad cardinalatum: sic sedit per tres annos in sede episcopali, obiit autem circiter annum millesimum trecentesimum trigesimum sextum in nouitate pape Benedicti duodecimi. Fuerat antiquus socius specialis illius magni uiri quem fecit Ioannes papa uigesimus secundus excoriari, uidelicet episcopi Capturcensis: sed sapienter recedens de curia ad refugium uenit  ad regem Francie qui ipsum honorifice recepit in magnum consiliarium et postmodum in cancellarium, et tandem fuit regis compater: ex his processit sua digna promotio predicta.



CAP. LXX.---De Talerando.

Talerandus filius comitis Petragoricensis, natione Aquitanie, nobilissimus uir et iuris ciuilis peritus, apostolica prouisione promotus successit predicto Petro de Mortuo Mari. Non intrauit ciuitatem, quasi continue mansit studendo in domo de Odanto prope uerziacum, que fuerat acquisita per dominum Petrum de Mornayo supradictum, in qua dictus Talerandus speciosam aulam ac cameram construi fecit et ad opus studiendi unum claustrum retro ad modum religiosorum, et ibi multum profecit studendo.  Demum assumptus in cardinalem sancte Romane Ecclesie, in quo statu strenuissime se habuit fuitque ad sedem Antissiodorensem promotus anno Domini 1328 et translatus ad cardinalatum anno sequenti tricesimo, et uacauit sedes quasi per annum propter contrarietatem promissionis durantem in sancto collegio promouendi dominum Stephanum de Mornayo cancellarium Francie, sed multos habuit aduersarios, ideo promotus fuit ille, qui sequitur anno trigesimo primo in festo Natiuitatis Domini: sic solum sedit Talerandus circiter tres annos. Obiit cardinalis anno millesimo trecentesimo sexagesimo quarto; sepultus Auenioni, et demum translatum dicitur corpus ad partes suas. Ipse legauit pro anniuersario suo fundando in Ecclesia Antissiodor.  centum florenos et soluti sunt.



CAP. LXXI.---De Aymerico.

Aymericus Guenaudi, natione Gallus, patria Pictauensis, septuagesimus primus episcopus, uir nobilis genere, scientia et moribus, legum professor, consiliarius regius in hospitio regio residens, et officium Magistri Requestarum exercens per longa tempora. Tandem rege et regina intercedentibus et exigentibus meritis suis promotus est ad sedem Antissiodorensem post predictum Talerandum anno Domini millesimo trecentesimo trigesimo primo, Sabbato in quatuor Temporibus ante festum Natiuitatis, tempore domini Ioannis pape uigesimi secundi. Hic uir magni honoris exstitit, omnibus  amabilis, curialitate plenus, nobilium duleas atque statum multum habens gratum pacifice rexit sedem suo tempore, excepto litigio magno quod habuit cum religiosis de Charitate, uidelicet priore de Boniaco, pro duobus clericis Anglicis quos suspendi fecerat prepositus de Boniaco, unde uiriliter prosecutus factum huiusmodi propter quod misit in Angliam duos prouidos uiros, quorum unus nominabatur Bouteuilain de Antissiodoro ad inquirendum et referendum de titulo clericatus in tantum quod habuit expletum iustitie, per curiam Parlamenti ad honorem iurisdictionis spiritualis. Hic consecrauit maius altare S. Stephani anno millesimo trecentesimo trigesimo quarto fundauitque unam capellaniam ad altare S. Martini in Eccles. Antiss. de uiginti libris  annui et perpetui redditus super pluribus conquestibus per eum factis in Appoigniaco. Item fundauit anniuersarium suum de uiginti libris Turonensibus annui et perpetui redditus ibidem percipiendis; hic primus construxit claperia cuniculorum Regennis in Garenna. Translatus fuit ad sedem Rothomagensem anno 38; sic rexit per octo annos.



CAP. LXXII.---De Ioanne Blangy.

Ioannes de Blangeriis septuagesimus secundus episcopus, natione Gallus, patria Normannica, famosus magister in theologia studens ac legens Parisiis, domini Benedicti pape duodecimi motu proprio in translatione domini Aymerici, promotus exstitit ad sedem episcopalem Antissiodor. anno Domini millesimo trecentisimo trigesimo octauo. Memor enim  exstitit quod fuerant ipsi ambo contemporanei in studio Parisiensi in dicta scientia et in eius lecturam concurrentes, et etiam licentie et doctoratus insimul honorem atque culmen pariter assecuti; idcirco de ipso proprio motu prouidit Ecclesie Antissiod. in qua tamen parum rexit semper anhelans Parisios reuerti. Et ob hoc tempore domini Clementis pape uI supradicti Benedicti pape undecimi successoris cessit episcopatui suo, et certa pensione pro ipso ad uitam ordinata a sede predicta reuersus Parisios pro uita contemplatiua ducenda, cum per nauigium ueheretur frigora passus et rheuma, febrem incurrit continuam in qua intrauit Parisios et infra paucos dies expirauit et corpus eius in ecclesia fratrum Carthusiensium inhumatum est, tempore paschali,  anno millesimo trecentesimo quadragesimo quinto, mense Aprili: hic sedit circiter sex annos.



CAP. LXXIII.---De Petro de uillanis.

Petrus de uillanis septuagesimus tertius, natione Gallus, patria Normannie, ex gratia sedis apostolice per prefati domini Ioannis de Blangy renuntiationem promotus ad sedem episcopalem exstitit uir nobilis, facundus et strenuus, loca fortalitiorum de Regennis et uilla Catuli reparauit et in forma debita fortalitiorum posuit et muniuit machinis gallandis et fossatis, et demum translatus exstitit ad sedem Baiocensem unde erat oriundus. Fecerat tamen in domo Odanti capellam et cameram opere regali nobilissimo. Hic libertate donauit homines et terram  de Odanto, mediante annuo redditu bladi et aliorum per singulas familias et domos, sed successor infra scriptus se fortiter opposuit huic concessioni et ex causa. Cum uero fuit in sedem Baiocensem translatus, urgente guerrarum rigore penituit se dimisisse primam sedem, translatus autem exstitit de Antissiodorensi ad Baiocensem Ecclesiam circa annum Domini millesimum trecentesimum quadragesimum septimum: hic sedit circiter tres annos cum dimidio. Hic per comitem Antissiodorensem solum ingressus fuit ciuitatem hora uespertina Sabbato. In crastino tamen fecit conuiuium aliis nobilibus minime requisitis et insciis. Fuit igitur promotus ad sedem hanc Antissiodorensem per resignationem supra proxime scriptam Ioannis de Blangiaco,  anno Domini millesimo trecentesimo quadragesimo quarto, more Gallicano in hiemali tempore uidelicet post festum Natiuitatis Domini. Sic sedit tribus annis cum dimidio; sepultus est Baiocis, dies apud nos non est certa.



CAP. LXXIu.---De Bernardo Bruni.

Bernardus Bruni septuagesimus quartus episcopus, natione Gallus, patria Lemouica, de episcopatu Morinensi translatus exstitit ad sedem Antissiodorensem statim post translationem proxime supradicti Petri de Antissiodorensi sede ad Baiocensem, anno Domini millesimo trecentesimo quadragesimo septimo in Pentecoste. Hic uir antiquissimus et sapientissimus atque ditissimus ultra omnes prelatos contemporaneos, strenuissimus iurium Ecclesie custos et prosecutor,  non intrauit ciuitatem suam. Hic incepit infirmare libertatem quam contulerat suus predecessor hominibus terre de Odanto, et quia infirmitate grauatus, de qua obiit, nequibat tempore suo dictam litem perducere ad optatum finem, reliquit in suo testamento legatum mille florenorum auri successori suo infra scripto in prosecutionem dicte litis contra dictos homines et contra predecessorem suum duntaxat conuertendos. Huic erat modus uiuendi talis quod in ortu solis prandebat, et ante horam none cenabat, quem modum a nutrimento iuuentutis tenere dicebatur accepisse a quodam auunculo suo cardinali qui sic uiuebat. Obiit autem in castro de uilla Catuli, anno Domini millesimo trecentesimo quadragesimo nono circa festum omnium  Sanctorum, et fuit corpus suum ad Lemouicas portatum et tumulatum. Sedit per duos annos et quatuor menses. Hic multum diligebat mansionem de Odanto et circumcinxit locum et domum palliciis et magnis turribus et construi fecit ibidem tres turres quadratas: non deficiebat nisi una quin fuisset ibi fortalitium quadratum muris correspondentibus de turre ad turrim, sed totum hoc fuit post modum destructum tempore guerrarum domino Iterio la Iarossa existente episcopo, ut inferius continetur.



CAP. LXXu.---De Petro de Croso.

Petrus de Croso septuagesimus quintus, natione Gallus, patria Lemouica, excellens magister in theologia,  prius decanus Parisiensis, deinde episcopus Siluanectensis, demum ad sedem Antissiodorensem translatus a domino Clemente papa uI per obitum supra proxime dicti Bernardi. Fuerant enim dictus dominus papa et ipse contemporanei in studio legendo et regendo, erantque compatriote. Hic uir una cum scientie excellentia gratia maxima pollebat in loquela omnique gestu multum amabilis uniuersis prudensque et callidus in agendis. Hic receptis mille florenis supra proxime dictis pro litigando contra homines de Odanto incepit perseuerare in dicta lite. Tandem amabiliter tractatum et concordatum exstitit quod annuos redditus loco seruitutis creuerunt super quolibet de aliqua portione, sic fuit lis sopita, et statim assumptus exstitit cardinalis; non  intrauit ciuitatem, sed in suo recessu appropinquauit eamdem in pratis prope fontem sancti Amatoris, et ibi egregie predicauit et a clero et populo honeste accepit commeatum. Sedit per annum unum cum dimidio fuitque assumptus cardinalis in principio anni quinquagesimi primi circa festum Natiuitatis Domini; obiit autem cardinalis in curia Romana, uidelicet Auenione, mense Septembri, anno millesimo trecentesimo sexagesimo primo. Hic legauit magnam summam florenorum Ecclesie Antissiodorensi pro suo anniuersario, sed testamentum absconditum est et non adhuc potuit ueritas inueniri. Sepultum est corpus in ecclesia fratrum Predicatorum.



CAP. LXXuI.---De Audoyno.

 Audoynus septuagesimus sextus, natione Gallus, patria Lemouica, antea Nouiomensis, postea Parisiensis episcopus, demum translatus ad sedem Antissiodorensem in translatione dicti Petri predecessoris ad cardinalatum, uidelicet in principio anni milles. trecentesimi quinquagesimi primi in Natiuitate Domini. Hic uir erat peritus in utroque iure et consultissimus; arbitratum autem exstitit ab eo cum consensu decani et capituli Antissiod. quod inutilis et damnosa erat domus de Belloreditu propter magnas reparationum missiones, attenta pluralitate domorum episcopalium alibi, et prope existentium; ordinatum tamen fuit retineri in statu stabula longa duplicia. Intra aream dicte domus ac magnum altumque portale in introitu domus, ac  paruam domum dicto portali contiguam ad recipiendum gentes episcopi illuc pro uenando uel aliter accedentes, item furnum ab alia parte portalis, et hec uisa sunt sufficere pro colono et familia ad opus nutrimenti pecorum, ibidem collocandis in futurum. Translatus fuit ad cardinalatum per hunc modum, quia illo tempore erant duo cardinales sub nominatione Antissiodorensi, uidelicet Talerandus Petragoricensis et Petrus de Croso. Translatus exstitit ad sedem Magalonensem, anno quinquagesimo tertio, more curie Romane in Natiuitate Domini, more autem Gallicano anno quinquagesimo secundo, in festo Purificationis beate Marie, sequenti factus cardinalis et sic nominatus fuit cardinalis Magalonensis  Hoc fuit tempore auunculi sui domini Innocentii quinti, in nouitate sui pontificatus, uidelicet primo anno reuoluto; sedit per duos annos Antissiodori minus duobus mensibus; obiit anno sexagesimo quarto mense Maii, die undecima, Auenione, et ibidem tumulatus est in monasterio fratrum Carthusiensium, quod est in regno iuxta uillam nouam quod fundauit dominus Innocentius auunculus suus predictus. Pro fundando anniuersario suo dedit Ecclesie Antissiod. trecentos florenos auri et soluti sunt.



CAP. LXXuII.---De Ioanne de Auxeio.

Ioannes de Auxeio septuagesimus septimus, natione Gallus, patria Burgundus, nobilis uir prosapie de Turnella in comitatu Niuernensi, in utroque iure  peritus, prius episcopus Trecensis, electus per uiam sancti Spiritus, que uia non habuerat in regno Francie in aliqua cathedrali ecclesia effectum a longinquis temporibus, successit in episcopatu Antissiodorensi supradicto Audoino proprio pape motu. Hic exstitit homo mitis, pius, misericors et hospitalitati plene deditus; tam in Trecensi quam in Antissiod. episcopatibus sedit annis sexdecim, uidelicet in Trecensi decem et in Antissiod. sex annis minus tribus septimanis: promotus enim fuerat Antissiodori anno quinquagesimo tertio in festo Purificationis B. Marie uirginis secundum morem curie Romane, et obiit octaua die mensis Ianuarii anno quinquagesimo nono, iuxta dictum morem computando. Hic uir singulis annis, quandiu prefuit Trecensi sedi, uisitationis  officium perfecte exercuit et officium episcopale, tam in ordinum celebratione quam aliis indesinenter et in propria persona exstitit exsecutus, et ibidem cum magnis sumptibus corpus sancte Syrie transtulit et in altum collocauit honorabiliter in theca condecenti. In sede Antissiodorensi ordines indeficienter celebrauit in propria persona, ultimis exceptis uidelicet ante festum Natiuitatis Domini ante eius obitum, quia erat graui infirmitate detentus, ut apparuit ex obitu.

Eo enim tempore in die festo Conceptionis beate Marie uirginis, inimici Angli nomine regis Nauarre ceperunt uiolenter fortem domum de Regennis, ex quo cor ipsius fuit uehementer aggrauatum. Cumque  de die in diem ad insultum procederent contra ciuitatem Antissiodorensem, tandem die Iouis post Epiphaniam Domini, hora nona clamor insiluit ad arma, quia inimici dabant ciuitati insultum. Eadem hora ingrauescente infirmitate sua sacramentum extreme unctionis recepit, ad quod cum magna perplexitate persone ecclesiastice armate de murorum custodia propter hoc redeuntes interfuerunt. Quo facto more beati Augustini qui in forma simili uitam finiuit, lacrymis utens pro pane, cum sensuum integritate et perfectione loquele animam suam Deo commendans, cum lacrymis Deo reddidit animam, fuitque uenerabiliter tumulatum eius corpus in choro ecclesie Antissiod. a parte sinistra inter tumulum nobilis domini Guidonis de Meloto et scallam de choro.  Hic fecit introitum suum primum in ciuitate Antissiod. cum tota solemnitate debita, orta tamen fuit dissensio de pallio serico super cathedra, et super ipso existente, quod pallium, portantes, dum descendit de humeris eius, ceperunt et secum asportauerunt, ad ipsos spectare uniuersaliter asserentes; et quia de reddendo fuerunt sub excommunicationis pena moniti, ortum fuit scandalum propter quod ingressum turris de Thociaco et turris de sancto Saluatore eidem postmodum denegauerunt, sed postmodum informarunt de sua possessione iterata per tres uices quoad dictum pallium: idcirco mandauit eis reddi dictum pallium quod positum fuerat de communi consensu in manu sequestra, et qui hec scripsit, scit quod uera sunt, quia in omnibus interfuit.  Ceterum cum in primo suo introitu non fuissent hora debita gentes archidiaconi Senonensis, uenerunt tamen, dum fuit ante altare, inthronizaueruntque eum in cathedra. Male uero contenti de eo, quia intrauerat portas ecclesie sine eorum auctoritate, petierunt postea marcham auri causa dicte inthronizationis, quibus fuit responsum ab episcopo quod deliberaret super hoc; postea concordando cum eis diu postea misit quasi mediam partem ualoris dicte marche, et fuerunt contente dicte gentes. Insuper fuit Senonis iste Ioannes, et fecit professionem solitam super altare et soluit certam summam pecunie circiter sex libras, et postea satis cito misit illis cappam sericam secundum antiquam consuetudinem quam se scire dicebat, quia alias ibi soluerat  cappam tali causa. Hic ordinauit duplex officium in Ecclesia Antissiod. die festo Decollationis sancti Ioannis Baptiste. Qua die suum primum fecit introitum Antissiodori: in suoque testamento legauit Ecclesie Antissiodorensi centum libras per annum pro anniuersario suo fundando, ut patet ex tenore huius testamenti. Item in uita sua dedit Ecclesie Antissiod. librum qui uocatur Rationale officiorum diuinorum, sed propter destructionem ciuitatis diu nequiuit inueniri, sed postea per dominum Petrum de Auxio eius nepotem et heredem fuit inuentus, et ipsum detinet in presenti.



CAP. LXXuIII.---De Iterio de Iarossa.

Iterius de Iarossa septuagesimus octauus, natione  Gallus, patria Lemouicensis, nobilis genere, uir in utroque iure peritus, strenuus in facto et in iure, in spiritualibus et temporalibus, homoque magnanimus post dicti Ioannis de Auxio obitum manens in curia Romana multum familiaris pape per sedem apostolicam promotus est ad sedem Antissiod. et per procuratorem receptus die octaua mensis Martii, uidelicet Iouis post sacros cineres, anno predicto millesimo trecentesimo quinquagesimo octauo more Gallicano, more uero Romano quinquagesimo nono. Dominica uero sequenti in aurora fuit ab inimicis, uidelicet Anglis, nomine regis Nauarre capta ciuitas cum scalis per negligentiam custodum in parte pertinente ad custodiam Burgensium, qui inimici tot et tanta mala fecerunt tam in personis quam in bonis  quod enarrari non possit, nedum in destruendo ciuitatem solum, sed totam patriam subsequenter et totum regnum, tenueruntque ciuitatem ab ultima die Martii, anno predicto, usque ad diem festi Natiuitatis beate Marie uirginis proxime sequentem, in cuius festi media nocte uenit connestabularius Francie cum quinquaginta millibus armatorum, inter quos erat uir strenuus prouectusque in facto armorum dominus Henricus de Pictauia episcopus Trecensis, et intrauerunt ciuitatem obturaueruntque portas et cum inenarrabili diligentia super muros rasos posuerunt cados uacuos quos impleuerunt lapidibus, et his in forma propugnaculorum et meniorum circumdederunt et munierunt omnes muros in die et nocte cum dimidio. Demum in locis competentibus  statuerunt munieruntque ciuitatem quadringentis hominibus armorum, et magno brigandorum numero ad custodiam ciuitatis, qui manserunt longo tempore, sed rex Anglie cum suo exercitu Campaniam, Burgundiam et partes Antissiodor. occupauit et uastauit. Treugis uero inter ipsum regem et ducem Burgundie concordatis, recessit de ducatu Burgundie et rediit per partes Aurelianenses. Post treugas inter dominum regem et ipsum captas et concordatas et ipsius regis Anglie recessum, predicti homines armorum et brigandi qui iam custodiendo ciuitatem ipsam et patriam spoliauerant de bonis omnibus, dimissa ciuitate huc atque illuc diuisi per singulas de seipsis comitiuas fortia loca furtim intrauerunt, et non minus quam hostes patriam  oppresserunt per annum et ultra castrum seu fortalitiam de Regennis quod de manibus Anglorum rex receperat, et teneri faciebat munitum gentibus armorum per Balliuos Trecensem et Calui montis in propriis personis, ibidem residentes. Ipse rex reddidit dicto episcopo Iterio ad rogatum domini pape Innocentii quinti, sub cautione tamen quod taliter custodiretur, quod de eo non posset damnum uel periculum regno in posterum euenire, quod castrum et tunc cum magnis missionibus tam reparationum et fortificationum quam munitionibus armatorum pro custodia exstitit suo tempore custoditum, magna similiter pecunie summa dictis Balliuis soluta pro missionibus custodie de suo tempore.

Tempore etiam huius episcopi habitatores uarziacenses  considerantes quod inimici insidiabantur eis die ac nocte, et quod proponebant fortificare locum de Odanto in preiudicium et periculum uille de uarziaco, destrui fecerunt locum dictum de Odanto. Hic cum proponeret uenire ad suam diecesim, peste inguinaria que uigebat in Romana curia suffocatus in breui, finiuit dies suos, octauo die mensis Iunii, anno Domini millesimo trecentesimo sexagesimo primo, et in crastino die corpus eius traditum est sepulture honorifice in ecclesia fratrum Predicatorum. Disposuerat autem, ut fertur, sedes apostolica ipsum transferre ad sedem Arelatensem, ut postmodum ad cardinalatum proueheretur. Multum enim erat clarus et notus summo pontifici et dilectus a  cardinalibus qui ipsum reputabant uerum et sapientissimum, et sic erat. Hic sedit per duos annos cum dimidio. Hic pro anniuersario suo fundando legauit Ecclesie Antissiodor. centum francos auri ad scutum, et soluti sunt.



CAP. LXXIX.---De Ioanne Germani.

Ioannes Germani septuagesimus nonus, natione Gallus, patria Burgundus Senonensis, ortus de Dimonte. Primo fuit decanus Ecclesie Antissiod.; postea creatus episcopus Cabilonensis ad preces regine Francie cuius erat specialis consiliarius: demum proprio motu pape tunc Innocentii u, ipso inscio, translatus sedem Antissiodor. per obitum supra dicti Iterii predecessoris; in utroque iure licentiatus, prudens in consiliis, conuersatus in hospitio regine  predicte, inter consiliarios maior et precipuus, et deinde de secreto regis Ioannis consilio, quo rege redito de captiuitate Anglie adueniente in Burgundiam, possessionem ducatus adepturus ex sucessione ultimi directe linee descendentis ducis, uidelicet Philippi generi comitis Flandrensis, duxit secum dictum episcopum principalem consiliarium et auctoritate regia introduxit eumdem in ciuitatem Antiss., non obstante defectu solemnitatis antique que debebat in primo eius introitu custodiri, uidelicet in uigilia iacere in monasterio sancti Germani et in crastino in cathedra portari per Niuernensem pro baronia de Donziaco, per Antissiodorensem pro comitatu, per Barensem pro terra de Puisaia comites, nec non et per dominum de sancto uerano deportari  ad portas Antissiodor. ecclesie predicte propriis humeris, et postmodum iurare in eius fidelitate de terris supradictis; uoluitque et concessit rex predictus nulli inferri in futurum preiudicium ex dicte solemnitatis defectu, sed ius cuiuscunque in posterum auctoritate maiestatis regie reseruauit. Modum ingressus predicti uisum est expediens his scriptis assignare: pranso rege predicto Regennis, uenit rex in uesperis Antissiodorum et in introitu porte ciuitatis episcopus iuxta ipsum et paulo post anticipauit equitaturam regis, uenitque ante portas ecclesie in uestibus consuetis, descendensque equo accessit orare ante imaginem beate Marie uirginis in portali, et statim perfecta oratione regressus exstitit in habitu ecclesiastico ante fores ecclesie, oblatoque  sibi libro continente formam iuramenti noui episcopi, dictam formam ad rogatum decani legit et deuote dictum prestitit iuramentum: demum dictus decanus tradidit eidem possessionem Ecclesie, per chorde tympanilis per superiorem fenestram ante fores predictas proiecte apprehensionem, et tunc ipse fores fuerunt aperte. Illico aduenit ibidem rex predictus et descendit de equo et uenit ad orandum coram imagine supradicta, quo facto rediit ante dictas fores, et insimul ecclesiam intrauerunt episcopus a dextra et rex a sinistra parte, et choro decantante hymnum Te Deum laudamus. In ordine predicto uenerunt ante altare, et oratione ab eorum utroque perfecta dictaque antiphona cum uersu,  dictus episcopus orationem alta uoce protulit. Sic possessionem per decanum assecutus, sic recesserunt ambo, et comitatus regem ad locum quo hospitaturus erat, accessit episcopus ad domum episcopalem in proposito celebrandi ordines in crastino. Predicta enim facta fuerunt die ueneris post festum beate Lucie; sed in crastino rege accelerante recessum, cum patria et potissime ciuitas multa ardua haberent agere erga regem, dictus episcopus in hoc uacauit et ob id impeditus ordines minime celebrauit, sed comitato rege usque ad sanctum Priscum, rediit tarde in prandio, et post misit ad sanctum Germanum pro habendis pastibus consuetis, sed ad religiosorum requestam, posuit eos in sufferentia et demum compositum exstitit inter ipsos. In crastino autem  huiusmodi die introitus sui predicti uenit officiarius archidiaconi cum uno canonico Senonensi et fecit querimoniam de inthronizatione predicti episcopi quam asserebat spectare solum ad dominum suum archidiaconum. Quo audito, consultatione facta super hoc, accessit tertia die mane ad ecclesiam, et pro iure archidiaconi conseruando dictus officiarius et uicarius archidiaconi posuit ipsum episcopum in cathedra lapidea, que est a parte dextra altaris, postmodum petiit unam marcham auri pro predicto archidiacono ex causa inthronizationis predicte. Item pro ipso officio marcham argenti, et dictus canonicus totidem ex consuetudine antiqua; que petitio fuit posita in deliberatione et promisit facere quod esset rationis. Dominica uero sequenti suo collegio  fecit conuiuium, et die lune secutus fuit regem in Burgundiam et ibi pro rege rexit cum aliis magistratibus ducatum usque ad sequens immediate festum Resurrectionis Dominice, incipiente anno Domini millesimo trecentesimo sexagesimo secundo; reuersus dictus episcopus de Burgundia mansit in episcopatu faciens ordines et alia ministeria episcopalia, culturas reficiens in terris et uineis, fortalitia et alia edificia diligentissime reparans ac muniens; et inter cetera redimens castrum suum uille Catuli de manibus illorum qui illud tenebant de tempore predecessorum et reddere renuebant, eis soluit octingenta scuta auri, nec non pro terra sua de Tociaco soluit tenentibus turrim dicti loci magnam florenorum summam.

 Quibus actis existens in castro suo predicto uille Catuli, cum uigeret epidimia in partibus Antissiodorensibus, tumor sub ascellis ipsum arripuit qui in breui cegit animam eius a corpore separari, cum magna deuotione et sacramentis Ecclesie, eucaristie scilicet et unctionis extreme perceptis, et testamento perfecto, et omnibus recte dispositis. Hic sui regiminis tempore, imo solius anni spatio contulit decem canonicatus et prebendas Antissiodorenses, quod de nullo suo predecessore auditum est: illis tamen personas bonas assignauit, omnes de patria Antissiod. uel Senonensi oriundas. Obiit autem in uigilia festi Natiuitatis beate Marie uirginis anno Domini millesimo trecentesimo sexagesimo secundo,  in castro suo uille Catuli, et fuit adductum corpus eius Antissiodorum et honorifice sepultum in choro a parte dextra prope sedes chori. Prima est sua sepultura a parte superiori, et cum promotus ad dictam sedem fuisset, anno precedenti circa festum beati Ioannis Baptiste, sequitur quod sedit solum per unum annum et circiter duos menses. Hic reliquit pro suo anniuersario Ecclesie Antissiod. decem libras annui redditus.



CAP. LXXX.---De Petro Aymonis.

Petrus Aymonis octuagesimus episcopus, natione Gallus, de Aluernie partibus oriundus, iuris ciuilis doctor et de officio subdiaconatus domini pape Urbani quinti sumptus, promotus fuit ad episcopatum huiusmodi per predictum sanctissimum Patrem dominum  Urbanum quintum in sua noua creatione, anno Domini millesimo trecentissimo sexagesimo secundo, circiter festum Omnium Sanctorum, et fuit hic Petrus prima persona quem promouit ipse papa in episcopatum. Hic fuit honorabilis, et cerimonialis in suis factis tam ecclesiasticis quam mundanis, morum honestorum et dapsilis, affabilisque. Quippe nutritus erat in curia Romana tam circa cardinales quam circa summos pontifices, quibus uirtutibus predictis inuitantibus electus quampluries exstitit in factis maximis regni ambasiator, seu solemnis nuntius, et sepe solus sine socio erga papam, imperatorem, regem Anglie regemque Hungarie, in quibus actibus pluries et multipliciter uersatus, in secreto domini nostri regis consilio exstitit honorifice  collocatus.

Huius tempore semper fuerunt guerre, uiriliterque et cum magnis missionibus custodiri fecit sua fortalitia, potissime uero Regennarum et uille Catuli, et reparari hospitium episcopale Antissiodorense et similiter domum suam episcopalem Parisiensem, multum amabilis atque dulcis ipsum adeuntibus, nichil tamen de negotiis ipsum tangentibus habentibus agere cum eodem. Multum presumebatur ipsum cardinalari suis meritis et intercessionibus imperatoris et regum suprascriptorum et fauore plurium cardinalium quorum in scholis socius exstiterat; sed hectico morbo disiuncta fuit in eo corporis et anime societas, anno Domini millesimo trecentesimo septuagesimo tertio, mense Septembri, die  secunda in domo episcopali Antissiod., eiusque corpus decenti traditum sepulture in choro ante scalam partis sinistre iuxta sepulturam bone memorie domini Ioannis de Auxeio, que iungitur sepulture bone memorie domini Guidonis de Melloto quondam episcopi Antissiodorensis et eius nepotis domini Eraldi de Lisigniis similiter episcopi, qui ambo quiescunt in eodem sarcophago ac tumulo, qui Eraldus fuit primus episcopus de Antissiodoro factus cardinalis. De obitu eius Rome, et quomodo eius ossa reportata fuerunt in hanc ecclesiam suam plenius continetur superius in gestis eiusdem, uidelicet in libro primo Gestorum pontificum Ecclesie Antissiodorensis. Ipse Petrus ingressus fuit ciuitatem,  primum introitum faciendo, sine solemnitate antiqua et consueta, sine deportatione ad ecclesiam facienda per nobiles feodatarios ecclesie, de quibus solus comes associauit eum in dicto ingressu nouo. Cum ex relatu antiquorum et fama uetustissima teneretur quod per libros, litteras uel alia documenta siue narrata quorumcunque non apparebat litigium in forma litigiali fuisse inter aliquem episcopum Antissiodorensem, decanos et capitulum Ecclesie Antissiodorensis, iste primus litigium habuit cum eis super pluribus summis pecuniarum et rerum aliarum annuatim ab episcopis debitis, quas soluere cessabat. Mediantibus tamen uiris sapientibus destitit a litigio, et dilexit dictos decanum capitulum et personas singulares, et, ut sepius exprimebat, magnam deuotionem gerebat  ad ecclesiam, potissime ad fabricam ipsius ecclesie iuuandam, nisi sors conditionis humane citius impedimentum dedisset. Dedit ipsi ecclesie pro fundando anniuersario suo trecentos denarios auri Francos, fecit professionem Senonis consuetam, et loco cappe serice dedit ibi pannum sericum, seu aureum, quem prius renuentes capere decanus et capitulum Senonense finaliter ceperunt. Sed de inthronizatione sua nichil fuit factum pro parte archidiaconi Senonensis, et, si quid solutum fuit ipsi archidiacono, ignoratur. Sedit per decem annos minus circiter duobus mensibus; dederat in uita sua huic ecclesie pannum sericum deauratum, qui in magnis solemnitatibus in summitate maioris altaris, uidelicet ante cereos ponitur.


 CAP. LXXXI. De Nicolao de Arceis.---LXXXII. De Guillelmo de Totauilla.---LXXXIII. De Ferrico Cassineti.---LXXXIu. De Michele de Creneio.---LXXXu. De Ioanne de Thoisy.---LXXXuI. De Philippo de Essartis.---LXXXuII. De Ioanne de Corbeya.---LXXXuIII. De Laurentio Pynon.---LXXXIX. De Petro de Longolio.---XC. De Anguerrando de Synart.---XCI. De Ioanne Baillet.



CAP. XCII. De Francisco a Dintauilla.

Franciscus de Dinteuille ex nobilissimo patre Claudio de Dinteuille, commarieni in Burgundia, Ecgenetorum, Polizei, multorumque aliorum locorum domino; matre uero Ioanna de la Baulme ex comitibus montis Reuelli. Qui quidem Claudius de Dinteuille, sicut in domo et familia ducum Burgundie  alitus et educatus , ita in omni negotio eorum fortunam secutus est, atque demum in prelio ad Nanciacum cum Carolo duce fortiter cecidit. Ceterum cum adhuc eorum ducum prospere secundeque res essent, Ioannam claro loco diuite ac potenti familia uxorem duxit, ex qua liberos quatuordecim, mares scilicet decem, feminas quatuor suscepit, quorum hic nouissimus Franciscus primum Cistarciensis episcopus; dein anno Domini millesimo quingentesimo quarto, uacante sede Antissiodorense per decessum bone memorie reuerendi Ioannis Baillet, communi omnium canonicorum uoto in episcopum postulatus, a Leone X pontifice maximo a Cistaricensi Ecclesia ad Antissiodorensem translatus est,  anno etatis sue quadragesimo nono, die 5 Martii. Puer humanoribus litteris Diuioni primum, postea Hedue operam dedit, ubi inter ceteros omnium iudicio doctissimus habitus, non mediocrem de se exspectationem prebuit. Postremo Papie Cesareis legibus pontificiisque sanctionibus annis quinquo grauiter incumbens, sedatis bellis, compositisque rebus inter Christianissimum Francie regem Ludouicum XI et Burgundiones, iuris utriusque doctor, domum parentesque reuertitur. Paucis inde mensibus in reuerendissimo domini Georgii ab Ambasia Rothomagensis archiepiscopi, postea cardinalis et legati familiam, ob animi et corporis prestantes egregiasque dotes ascitus, fratrum parentumque fauore adiutus, magnas in Ludouici duodecimi regis  curia amicitias comparauit. Erant autem tunc tempore Guillelmus Pot, Tornacensis episcopus illi auunculus, Iacobus commarieni dominus eques auratus, Iacobus magnus Francie uenator, et Galterus regius economus, seu regii hospitii magister, Polizei dominus, fratres, eidem Christianissimo regi Ludouico duodecimo karissimi, et a consiliis, quorum opera et auxilio sacerdotia seu beneficia multa, eaque peropima, nempe Castilionis ad Sequanam cenobium, Deruense monasterium, predictumque Cistarensem episcopatum obtinuit. Cumque anno Domini millesimo quingentesimo decimo, uacante sede Heduensis Ecclesie, cuius iampridem canonicus erat, a maiori saniorique parte capituli in episcopum postulatus esset, rogante uolenteque prefato rege Ludouico,  iuri suo cessit in fauorem domini Iacobi Hurault; obtinuerat autem iuuenis parochiam de Riceyo, prebendas in Ecclesiis Heduensi, Balnensi, et Diuionensi, prioratumque de Choysiaco in Meldensi diecesi, quibus omnibus Antissiodorensem episcopatum suscipiens cessit, solo sibi Deruensi monasterio reseruato

Possessione episcopatus adepta uir splendidus, ut erat moribus ingenuis, liberalis et magnificus, domos episcopales uarziaci et Regennarum reparauit, restaurauitque Regennis turrim egregiam, palatium deambulatoriumque magnificentissimum a fundamentis exstruxit. In monasteriis Deruensi et Castillonensi , que nunc illic conspiciuntur edificia, quante industrie, quante diligentie, quanteque magnificentie uir fuerit satis ostendunt. In Deruensi namque monasterio chorum ecclesie, campanile, pinnaculum, nauis ualuas, claustrum, et domum abbatialem, que bella, incendia, longaque abbatum et monachorum paupertas et incuria labefactarant, ita reparauit, ut noua omnia longeque prioribus edificiis sumptuosiora paucis annis uideri potuerint. Castrum preterea Summeure totius patrie propugnaculum, tutamen et presidium, turribus quatuor munitissimum fossato duplici, pontibus, aquarumductibus, hortis, stabulis, reliquisque ad ut litatem et ornatum tanti castri, et rebus necessariis  splendide decorauit; siquidem in eo castro palatium magnificum, cui sacellum ornatissimum appendet, granaria ingentia eaque duplicia, penu, cellarium maximum, paucis annis, postquam cenobio illi est prefectus, eductis eiectisque ruderibus et ruinis, que, ut in aliis bellorum incendiis antecessorumque cenobiarcharum negligentia obtigerant, incredibili impensa maioreque diligentia exstruxit. In Castillionensi uero monasterio, claustrum, capitulum, dormitorium noua a fundamentis erexit. Ecclesiam autem, refectorium domumque abbatialem, quibus nullam monasterii faciem Martius furor reliquerat, ita reparauit, ut noua omnia, hospitiaque arridentia uideantur; eorum monasteriorum fructus, census, et redditus solerti adeo prouidentia ampliauit,  auxitque, ut non immerito fundator potius quam administrator et dici et haberi debeat. Porro quantum ad Antissiodorensem Ecclesiam attinet, templum ipsum seu edem diuo protomartyri Stephano in ea urbe sacram mirifice adornauit, pulpitum ad Epistolas et Euangelia legenda totius Gallie pulcherrimum, miro lapidum tabulatu, raro artificio elegantique, ut cernitur, structura, suo ere donauit, organa ea tempestate et bellissima et argutissima nulli sumptui parcens instrui curauit; pallia duo aurea pretiosissima maiori altari accommoda, planetas, pluuialia, aliaque sacerdotalia uestimenta quamplurima auro, margaritis et lapidibus pretiosis intexta, quanta nulla alia Galliarum ecclesia splendidiora habeat, elargitus est, et eius ope  maxima a frequenti suffragatione ea pars prouincie Antissiodorensis que est trans Ionam, uidelicet Donziacum, Clameciacum, et circumiacentia loca, que olim, seuiente passim inter Francorum regem et Burgundiones bello, Senonensi iurisdictioni ascripta fuerat, Antissiodorensis pretoris iurisdictioni per supreme curie parlamenti, siue senatus Parisiensis arrestum, restituta est.

Irrepsit  eo tempore Lutheriane hereseos noua impudentia, ad quam radicitus exstirpandam, et a fidelium theatro penitus explodendam prouincialia concilia per Senonenses archipresules Poncherium et de Prato non semel congregata sunt. Quibus omnibus cum suffraganei  episcopi orthodoxique Patres multi conuenissent, tum hic potissimum magno fidei zelo feruens, nunquam non astitit, proserpente sensim et clanculum suppullulanti per uiciniora loca perniciosa illa lue, diecesim suam diligenti cura et prouida circumspectione usque adeo tutatus est, ut ex grege sibi credito uirus id exitiale qui hausisset repertus sit nemo. Regum Ludouici duodecimi et Francisci primi quibus ut carissimus, ita eorum consiliarius et eleemosynarius ordinarius erat. Curiam quotannis, tribus quatuorue mensibus continuis magno satellitio, apparatu eleganti, sumptuque maximo frequentabat. Unde, ut sunt hominum mores, principibus, nobilibus et aulicis omnibus acceptissimus erat. Tanta denique  morum elegantia, tanta animi facilitate, tanta in rebus agendis cautione et prouidentia fuit, ut nichil ei dissidii, controuersie nichil, odii et inuidie minus cum capitulo aut canonicorum aliquo unquam intercesserit, tantumque abfuit ut ex ecclesie iuribus redditibusue aliquid propterea deperderetur, ut etiam  ea non mediocriter adauxerit. Tandem cum in Antissiodorensi episcopatu annos decem et septem, mensem unum, dies uiginti sex sedisset, sexagesimo sexto etatis sue anno, die ueneris que fuit penultima Aprilis millesimo quingentesimo trigesimo, longo profluuio uentris uniuerse carnis uiam est ingressus.

Sentiens itaque uite sue finem dierumque terminum  a Domino sibi constitutum aduentasse, die Dominico mortem eius precedente, audito sacro, preuiaque peccatorum suorum diligenti ac generali confessione, salutiferum eucaristie uiaticum pro Christiano more digne reuerenterque suscepit; die uero Martis subsequenti, audito item sacro, nec non it rata confessione, rursum deuote magnaque cordis contritione communicauit. Tum aduocatis notariis testamentum condidit in Franciscum a Dintauilla illi ex fratre nepotem successorem nuper Regiensem episcopum, Antissiodorensis Ecclesie decanum et canonicum, in cuius fauorem iampridem suum Antissiodorensem episcopatum resignauerat. exsecutorem nuncupauit. Testans autem duodecim, quod aiunt, obitus annuos et perpetuos quolibet  ultimo die ueneris, cuiusque mensis in Antissiodorensi ecclesia celebrandos pie fundauit, et pro cuiuslibet celebratione duodecim libras Turonenses canonicis distribui uoluit; quod et heredes continuo fideliterque prestiterunt. Ubi uero Iouis dies subsequens illucescere cepit, sacro se perungi oleo postulauit, unctionem hanc extremam non eadem, sed ueneris mane, congregato canonicorum choro per manus uenerabilis cantoris, mente sanus, animo constans, intellectu uigens, ut etiam ad psalmos et uersiculos omnes rite distincteque responderet, cum ea qua potuit, humilitate et reuerentia suscepit; peracta unctione rogataque ab ipso cantore et canonicis uniuersis, qui dolentes lacrymabundique astabant,  offensarum uenia, eorum sese precibus commendans, ultimum illis recedentibus uale dixit. Aderat prefatus Franciscus nepos, qui etsi pro dignitate  munus et obsequium hoc unctionis extreme patruo amantissimo deberet, tamen ob ingruentes lacrymas luctumque inexplebilem, omnino exsequi non potuit. Igitur ab illa hora, qua unctus est, usque ad tertiam eius diei pomeridianam nichil mundanum, nichil terrenum uoluens, sed semper de regno Dei loquens, spe maxima, fide maiore, constanti et infracto animo Deum se uocantem exspectabat, atque in hoc perseuerans, paulo ante quartam corpus humo relinquens, beatam celo animam reddidit. Funus ducendum tum funalibus cereis, tum pompis ab ordine, genere et dignitate non  alienis, tum etiam precibusque et eleemosynis publicis, priuatisque ad implendum quoque testamentum, cui erat a patruo datus exsecutor prefatus Franciscus nepos, quanta potuit, diligentia curauit. Successione demum temporis nobile patruo mausoleum marmorea eius effigie uenustatum, magna omnium admiratione sculpi, fingi, pingi iussit:

Nobilitas, uirtus et magnificentia tecum,
Hic, Francisce, iacent, hec celo munia digna . . . 1548



CAP. XCIII. De Francisco a Dintauilla secundo.

In defuncti patrui locum suffectus est Franciscus nepos, Galteri a Dintauilla Tricatiorum presidis et Anne a Placida Sede dicte filius. Qui tenellus adhuc puer, prima grammatice rudimenta Trecis hauriens,  huc Lutetiam a parentibus missus apud regiam illam Nauarrorum scholam, mansuetioribus musis liberalibusque disciplinis institutus, Pictauum dein Patauiumque iurisprudentie dicata gymnasia adiens, iuris utriusque et ciuilis et pontificii arcana didicit, tanta morum ac uite integritate, ut inde reuersus in regis Francisci primi aulam accersitus fuerit, thesauraria Pictauensi, prioratu Choisiaco in agro Meldensi, sacerdotioque Ryceiano Lingonum finibus insignitus donatusque hoc ipsum procurante regia parente Ludouica, cui tum a sacris et eleemosynis Franciscus hic nepos erat. Quo in munere, dum citra ullam fame ac nominis notam strenue uersatur, uacante Regiensi Ecclesia, ad illam nominante rege pastor constituitur. Eam Ecclesiam  cum aliquot per annos laudabiliter rexisset, propatruo iam ad senium uergente, et episcopatum Antissiodorensem cum Deruensi monasterio, quibus preerat uolens ac spontanee eiurante, dimisso pontificatu Regiensi Antissiodorensis Ecclesie cenobiique Deruensis regimini communibus omnium uotis preficitur. Ante uero quam publice ac solemniter pro more a populo reciperetur, et in Ecclesiam suam plausibiliter admitteretur, Rex hominis animum uario ac multiplici tum doctrine, tum uirtutis genere ornatum, non ignarus, eum ad summum pontificem Clementem septimum oratorem destinat. Ubi quam prudenter, quam sancte quamque feliciter rem gesserit, neminem, qui uel mediocriter publica negotia intellexerit, nescire certum  est; nam preter sacrum illud ac felix inter Henricum secundum filium Francisci regis, et Catharinam Clementis neptem, tractatum tunc coniugium, innumera alia, eaque ardua huic commissa negotia multis ex uoto successere.

Neque uero silentio pretereundum, cum in ea legatione, dum pro nonnullis purpuratorum Patrum ordinem ambientibus apud pontificem uerba faceret, tantam in oratore facundiam, tantam animi modestiam, sinceritatemque demiratus pontifex: Quid tu, inquit, pro absentibus et nobis omnino ignotis, aures nostras compellis ac demulces? quin tu tibi potius consulis? pro aliis anxius oraturus uenisti, pro te sollicitus nichil. Cui ille fortis, ut erat  ab omni ambitione alienus, respondit: Huc, beatissime pater, huc, non mea, sed principis mei causa accessi, eius negotium, non meum gerere, sicut teneor et debeo, ita et uolo cupioque; publicam non priuatam personam agat quisquis hoc munere fungitur et honestum et necessum est; honores autem ipsos, imo uero onera ista, ut nichil moror, sic nec uenor, nec ambio. Legatione fideliter obita, in Galliam regressus, creditum sibi gregem cepit pastor uigilantissimus sedulo regere, moderarique editis propterea constitutionibus, que ad mores et Christianam pietatem facerent. Moliuntur interim homini nichil tale metuenti insidie, atque ab aulicis et magnatibus quibusdam, quorum maleuolos animos ob feliciores uiri successus inuidie labes altius  insederat, in regis odium sensim adducitur. Quo factum est, ut mature ab amicis persuasus, ne atrocius a furentibus emulis impeteretur, patrium solum uerteret, ac toto ferme triennio apud exteros primatus ageret. In ea peregrinatione Romam ueniens, a Paulo III pontifice maximo susceptus est et blande consolatus, neque illi defuit complurium cardinalium fauor, quin et nobilium uenetorum. Dum apud eos per id tempus moratur, gratiam sibi non modicam conciliauit.

Detecta tandem impostorum fraude insontem innoxiumque reuocari iubet rex, concessa illi aduersus eos qui absentis sedem et bona occuparant, legitimi experiundi facultate, quos postea iure persequens ab illata calumnia sese grauiter uindicauit.  Postliminio reuersus, dum pastorali sollicitudine diecesim suam circumit et uisitat, ex ouibus creditis non paucas reperit, que a clanculariis hereseos Lutherane disseminatoribus labefactate in errorum deuia conniuentibus mercenariis precipites abierunt. Has diligenter, et ut pastorem bonum addecet, ad fidei caulas, ad ouile Christi, ad Ecclesie gremium reducere satagens, nec tempori, nec ualetudini, aut sumptibus ullis pepercit. Cumque sic agrum Domini a noxiis sentibus repurgare modis omnibus contendit, deprehensi nonnulli ex eorum classe, quibus concionandi facta potestas erat propter assertas inter concionandum dudum sepultas ac damnatas hereses, recantatis prius temere et impie dictis, honore et gradu ecclesiastico priuati  exsilium subire compulsi sunt. Deprehensus est et preter spem sacerdos ex oppido Genabo seu Giemo, qui sacros ordines susceptos parui aut nichili pendens, iunioris cuiusdam uidue specie illectus, illam  Conada abduxerat, ex eaque simulato matrimonio adulterinam sobolem susceperat. Deprehensum, conuictum, condemnatum et degradatum uictrices flamme e medio sustulerunt. In summa nichil non egit pius antistes, quo latentes sub agnina pelle lupos ab ouili arceret, fugaretque; quod nisi cessassent quibus tum a rege delegata fuerat in facinorosos hereticos iurisdictio, tuta forsan in hac diecesi pacataque forent ab heresibus omnia.

 Porro monasterium Deruense moderandum cum suscepisset illic plerosque cenobitas per uitiorum abrupta grassantes offendit, quos accitis aliunde probis religiosis, ad melioris uite frugem sese conuertere cegit; ad quorumdam autem improbitatem qui pingue et optimum beneficium magnopere auebant illud tandem ad Aremarensis et celle in agro Trecassino monasteria permutare compulsus est, posteaquam ei per decennium et eo amplius prefuisset, ambobus autem et Aremarensi et Celle monasteriis, prius ad charorum opus cessit, quam e uita migraret. Instaurata sane, constructaque ab eo edificia Antissiodori, Regennis, uarziaci, et monasterio Aremarensi hominis curam et diligentiam mirumque ac prope stupendum ingenium testantur. Ingentia templis  donaria, pii bonique pastoris liberalitatem effantur, in dies erogate xenodochiis, conuentibus, collegiis et hospitalibus eleemosyne pectus uere Christianum in eo fuisse commonstrant; cibus parcus, potus rarus, modicus somnus, continuus labor, pertinax et indefessum studium, uitam philosopho dignam declarant. Nam preter liberalium artium disciplinam mechanicas etiamnum  artes mirum in modum callebat. Pictoria uero summopere delectabatur, eius artis peritos domi semper alens; temporis parcissimus, uetus illud Apelleum sepiuscule adducebat, ut nulla dies sine linea abiret. Ut enim doctos, eruditos, studiosos, gnaros, solertes, ingeniosos et uigilantes suscipiebat, uenerabatur ac fouebat, ita desidiosis, socordibus, ignauis, oscitantibus  et inertibus, oppido infestus erat. Ceterum cum nichil sit ab omni parte beatum, uir tantus ac talis, febre, calculo, dysenteria, podagra, uariisque morborum generibus, ut plurimum laborabat, neque sic affectus, sui unquam obliuiscebatur; sed suam post Christum crucem baiulans cum Apostolo Deum in infirmitatibus glorificans, letus et gaudens celorum regnum ea se uia intraturum sperabat. Circumactis igitur in episcopatu quatuor et uiginti annis, posteaquam mature de suis rebus ordinasset, ad mortis imperium  nature tributum nondum sexagenarius exsoluit, anno incarnati uerbi quinquagesimo quarto, supra sesqui millesimum, quinto Kalendas Octobris.



CAP. XCIu. De Roberto de Lenoncourt.---XCu. De Philippo de Lenoncourt.---XCuI. De Philiberto de la Bourdaisière.---XCuII. De Iacobo Amyot.


Iacobus Amyotus Meloduni, quod oppidum est millibus uiginti supra Lutetiam ad Sequanam positum, natus est III Kalend. Nouembris, anni millesimi quingentesimi decimi tertii, parentibus honestis potius quam copiosis Nicolao Amyoto et Marguareta de Amoribus. Quorum opibus tenuiter sustentatus a puero, primum Meloduni, deinde Lutetie in studio bonorum litterarum et philosophie rudimentis ita profecit, ut circa annum undeuicesimum magisterio Facultatis Artium, ut uocant, cohonostaretur, et equalibus suis facile preluceret. Usus est in Latinis uulgaribus magistris quales fere in gymnasiis publicis  Lutetie iuuentutem terunt; sed in Grecis ad prima eius lingue elementa que ualde paucis ea tempestate erant familiaria, primum Ioanne Euagrio Remensi, qui in collegio cardinalitio nouo, et aliis inusitato more classem regebat ab aliis segregatam, que Grecorum dicebatur, quoniam in ea nichil nisi Grecum legebatur et docebatur. Sed ubi regii lectores ab auguste memorie Francisco rege primo instituti sunt, Iacobi Tusani in petis, Petri Danesii in oratoribus et philosophi assiduus auditor per aliquot annos fuit, et Ciceronis orationes aliquot Latinas eo disserente magna cum omnium doctorum admiratione didicit. Mathematicis item disciplinis sub Orontio Fineo professore regio sedulam nauauit operam. Sic linguarum et liberalium  artium cognitione instructus Bituricum postea perrexit cum u. C. Canayo, qui celebris causarum patronus in senatu Parisiensi fuit, ut iuri ciuili operam daret.

Ibi reuerendus abbas cenobii diui Ambrosii Bituricensis D. Colinus, qui tunc lector anagnostes ordinarius et cubicularius erat magni Francisci regis, illius discipline nepotes suos commisit, eiusdemque beneficio, et hortatu Augusta Marguarita regis soror unica, Nauarreorum regina, et Biturigum ductrix et moderatrix, auia materna Magni Henrici quarti felicis memorie, Amyotum professorem instituit litterarum Grecarum et Latinarum in regia Biturigum, honestis ad id stipendiis annuis constitutis. Quo munere et professione per duodecim fere annos  tanta cura, et sedulitate, et doctrina functus est, ut magnam inde eruditionis ac probitatis famam compararit. Quo rumore percrebrescente, amplissimus uir D. Moruillerius, tunc proprefectus urbi Biturigum, eruditione ac probitate Amyoti impulsus, nepotes ex sorore et ornatissimi uiri Bucetelli, Toparche de Sacy, consiliarii, et a secretis et epistolis regis, cure ac moderationi tradidit instituendos. Quo institutionis tempore horis successiuis tragediis quibusdam Grecis Gallico rhythmo exprimendis, aliisque Grecis opusculis Gallice uertendis Heliodori historia de Theagene et Chariclea, itemque Longi Greci bucolico dramate prosaico de Daphne et Chle operam dedit, et uersiones suas typis mandauit, tametsi in codice Greco de Theagene, quo quidem  usus tum fuerat, auctoris nomen inscriptum nusquam esset, ut parentem scripti illius interpres ignoraret, donec Romam profectus in uaticana bibliotheca exemplum manu exaratum illius historie inuenit, in quo Heliodori nomen ascriptum erat, ut idem in tertia editione Gallica declarauit.

Paulo post uersionem Gallicam nonnullarum Plutarchi Cheronei uitarum illustrium uirorum aggressus est, quam Francisco primo, regi magno, obtulit et consecrauit, a quo tam splendida translatio tantopere probata est, ut iusserit Amyoto inchoatam translationem prosequi, et ad umbilicum ducere, eique tanti laboris ac operis ratione habita pro remuneratione abbatiam Bellozaniensem, que forte  tum uacauerat, regia Iiberalitate concessit, idque postremum sacerdotium fuit, quod rex ille contulit, quia non multo post uitam cum morte commutauit. Quapropter Amyotus fortunam maiorem uix responsuram labori apud Gallos ratus, nec ad alios honorum gradus prouectum iri, instituit in Italiam proficisci, ut illic uitam hoc mediocri censu agitaret, bibliothecas Italicas consulendi animo, et codicem Plutarchi mendose excusum cum manuscriptis conferendi, et cum eruditis uiris, quos ibi nancisceretur, sermones ea de re ultro citroque habendi. Dum hec cum animo cogitaret, obtulit ei se commoda admodum occasio eiusmodi anno millesimo quingentesimo quadragesimo sexto. Idem Moruillerius ab Henrico II rege missus ad uenetos legatus, Amyotum sibi  adiunxit itineris comitem, qui tum tricesimum secundum etatis annum attigerat, cum paulo maior natu Moruillerius esset. Per id legationis tempus legatus regius tanto cum eo amicitie et familiaritatis uinculo astrictus est, ut pati non potuerit ipsum a se discedere, etiamsi incredibili desiderio bibliothecas aliarum ciuitatum Italie uisendi flagrare sciret. Iam perscrutatis omnibus sedulo loculis uenete bibliothece locupletissime ad institutum opus Plutarchi scripta conferendi, emendandi, et elegantius Gallice uertendi, uenetis Romam se contulit. Ubi perhumaniter acceptus est ab episcopo Mirapicensi, qui domi sue eum retinuit, et per biennium ferme conuictorem habuit, cum quo ultro citroque sermones haberet, de litteris ac disciplinis uerba  faceret.

Eodem ferme tempore in illustrissimi cardinalis Turnonii amicitiam se insinuauit, qui a rege ad aulam reuocatus, cum ob egregias animi dotes, et uirtutum ornamentum, tum ob rerum ciuilium, et regni negotiorum accuratam cognitionem et experientiam, eumdem Amyotum itineris comitem assumpsit cum Dionysio Lambino, uiro clarissimo et utriusque lingue peritissimo, qui postea regius Grecarum litterarum professor Lutetie fuit. Cum is cardinalis ad aulam se contulisset et audisset regem quibusdam antistitibus ac proceribus sibi gratissimis hanc prouinciam dedisse, ut accuratissime tanquam de re maximi momenti sciscitarentur ac percontarentur de probo, erudito ac cordato uiro,  a quo liberi regii Aurelianensis et Andegauensis duces, iam tum imperio destinati, sedulo institui et doceri possent, regi Amyotum, cuius mores, ingenium, doctrinam, aliasque animi dotes perspectas et exploratas habebat, obtulit. Proinde e uestigio ad hoc preclarissimum et grauissimum munus Amyotus unus ex tot tantisque uiris quibus hoc eruditum seculum florebat, ascitus est; in quo ita strenue ac fideliter gessit ad regni Francorum commodum et ornamentum, ut regi regineque gratus et acceptus fuerit, idque longo annorum interuallo usque ad Francisci II obitum.

Quo tempore Carolus IX Francorum regno potitus, officiorum et meritorum preceptoris sui  non immemor, magnum Francie eleemosynarium constituit, et a sanctiori et augustiori consilio sibi esse uoluit, ac paulo post abbatia Rupium decorauit, et mox alia, nempe sancti Cornelii Compendiensis uacanti, ultro ac sponte sua cum minime ambientem exornauit. S. R. E. cardinali de la Bourdaisière Rome defuncto, Pius u Amyoti uirtutum, eruditionis, pietatis ac feruidi affectus erga Ecclesiam catholicam apostolicam et Romanam fama impulsus, eumdem episcopatui Antissiod. prefecit, quod libenter a rege concessum est, qui nichil magis expetebat quam ut eum ad summos honores et dignitates proueheret, ut reipsa ostenderat, ac primoribus aulicis ac principibus patefaciebat. Huius uero regie  in se beneuolentie, benignitatis ac beneficientie semper gratum et memorem se prestitit, non tantum superstite principe, sed etiam post obitum eiusdem, quein semper laudibus in celum extollebat, quarum reuera dignus erat, felicemque eius memoriam colebat et piis manibus semper apprecabatur.

Porro cum rex Henricus III, reuersus a Polonia, per Sabaudiam Allobrogum transiret, ductrix amita regis ei Amyotum tantopere commendauit, ut ei rex pollicitus fuerit eumdem Amyotum in suo gradu dignitatis et officii eleemosynarii magni Francie apud se permansurum, utpote quem primum preceptorem habuerat, ideoque eum se per totam uitam semper magistrum suum appellaturum esse; huius promissi nuntius rex ipse fuit redux Amyoto et ab eodem  uicissim petiit ut propensam erga se uoluntatem et fidum obsequium, quo hactenus usus fuerat, in munere regio exhibere pergeret: singulari certe ac nouo exemplo hoc beneficium in Amyotum ab optimo rege collocatum uideri potest, ut duorum succedentium unus idemque magnus eleemosynarius fuerit, cum obtinuerit apud principes ad regnum hereditario iure accedentes officia summa primasque dignitates ad eos deferre, quos in comitatu et obsequio suo antequam rerum potirentur cariores et gratiores apud se habebant. Iam uero idem rex Christianissimus paulo post reditum a Polonia, cum equitum Torquatorum ac moderatorum seu commendatorum sancti Spiritus ordinem institueret, Amyoti sui minime est oblitus, imo primum eius ordinis Equestris moderatorem  prefecit; quin etiam in eiusdem gratiam et fauorem ordinis constitutionibus ac typicis litteris inseri uoluit hunc capitis articulum: Quisquis magnus eleemosynarius fuerit, idem etiam dicti ordinis moderator seu commendator erit eaque lege, ut nobilitatis generis sui indicia ac testimonia dare non adigatur, ut ceteri omnes adiguntur. Sed qua pietate episcopatum auspicatus fuerit ex eo constat quod simul atque pontificias bullas accepisset, per procuratorem possesionem adiit, dum Lutetie consecrationis munus consequeretur ut commodius postea, uenia a rege impetrata, ipsemet reipsa ad possessionem adipiscendam accederet et munere episcopali fungeretur; cum religioni haberet sacerdotii opimi reditu frui, in que  nullum adhuc officium prestitisset. Porro cum primum ac precipuum antistitis munus in predicatione uerbi Dei esse perspectum haberet, que rite ac pro dignitate exerceri absque theologie scientia minime posset, in qua mediocriter tantum uersatus erat, quia non tantum studii et opere in sacris litteris quam in aliis disciplinis et scientiis insumpserat, tunc cepit serio summaque contentione theosophie incumbere, statimque aggressus est, preter sacrorum Bibliorum quotidianam lectionem, sanctorum Patrum et doctorum Ecclesie Grecorum et Latinorum uolumina die noctuque euoluere.

Interim magistrum Petrum uiel doctorem theologum accersiuit, eumque rogauit ut sibi possessionem realem adeunti atque auspicia ingressus episcopalis  suscipienti assisteret. Quod pius ac eruditus doctor episcopo libenter concedens, coram eo plerasque sanctas conciones in ecclesia cathedrali habuit, ad hoc frequentes sermones de rebus diuinis et de expositione locorum insignium sacre Scripture, de controuersiis theologicis et questionibus scholasticis inter eos habebantur. Episcopus certe D. Thome Aquinatis scripta tanti faciebat ut ea fere ad unguem referret, altitudinem et subtilitatem tanti ingenii admiratus, quare tandem dicti uiri hortatu et rationibus impulsus ad concionandum animum appulit ac solemni die quo sacra celebrare instituerat, non imparatus quidem, sed uiribus utique diffidens, timidus accessit ac tametsi uoce admodum exili ac submissa pronuntiaret, sic tamen aperte pureque ac dilucide  animi sensa expressit tantoque uerborum delectu ac copia, tanto sententiarum pondere, tam preclaro denique ordine dixit, ut eruditi doctiores euaderent, imperiti et plebeii meliores et ad pietatis officia concitatiores abirent. Cum hec concionum progymnasmata tam felicem successum habuissent, alacrius multo summa cum assiduitate hoc ecclesiasticum munus exsequi perrexit ac nullo deinceps solemni die et festo anniuersario sacris operari ac concionari intermisit, cum apud gregem residere liceret, concionum uero summa capita et auctoritates Latinis uerbis ad formam homiliarum contextas et manu sua exaratas reliquit. Exinde totus cepit eloquiis sacris, et Grecorum Latinorumque Patrum  scriptis incumbere atque ad hanc uehementissimam sitim eorumdem libros perlegendi explendam ante horam quintam matutinam post fusas ad Deum preces museo se abdebat, donec quidam canonici cum domesticis accederent ad comitandum eum ad edem sacram et solemnem misse liturgiam, cuius celebrationi semper intererat in choro cum habitu decenti et canonicorum proprio, ubi confessionis formula pro more Ecclesie in misse introitu recitata in exitu benedictionem suam exhibebat; inde ad prandium cum conuiuis accedebat, inter quos aderat semper aliquis ex dignitate ornatis uel canonicis preter hebdomadarium a quo sacrum celebratum fuerat. Inter pocula etiam sermones de litteris et rebus honestis habebantur, ut eius mensa iure dici potuerit  schola uirtutis omnis, doctrine ac pietatis, unde uel pereruditus quiuis se doctiorem et meliorem recedere ingenue fateretur; a prandio cum cetu eodem per hore spatium colloquebatur; tum amicis recedentibus ac uale dicentibus, ad bibliothecam et cepta studia redibat, sepe sibi in uotis esse significabat secretario Martino  ab aula magnam anni partem recedere uelle quo frequentius et liberius episcopali muneri incumberet. Eapropter statim post conuentus iuridicos Blesis habitos, Antissiodorum repetiit, sed ita male per difficillima tempora acceptus est a quibusdam quos factiones ac suspiciones calumnieque  transuersos agebant ut pio proposito consilioque frustratus tempori et ui maiori cedere coactus fuerit, cum malo exemplo, non ab adytis tantum, sed ab aditu ecclesie sine causa arceretur et episcopalis domus septo constringeretur, adeo ut nullis episcopi officiis fungi posset. Tandem ne quid omitteret quod simplicioribus et scrupulosioribus animis satisfacere crederet, tametsi minime, quod ad ipsum spectabat indigeret, eo se dimisit abiecitque ut primum absolutionem ad cautelam, ut uocant, peteret; demumque plenam et absolutam a summo pontifice obtineret per illustrissimum legatum cui peculiariter in mandatis erat ut usquequaque dicti episcopi desiderio faceret, satis, cuius ipsi legato, ut et pontifici maximo uite integritas honestissima et religiosissima conuersatio  aliaque merita patebant.

Hoc ergo incredibili solatio fuit episcopo, cum haberet, quod auebat maxime, et liberum iam et esset muniis officiisque ecclesiasticis defungi, que ab integro aggressus est primo quoque tempore a concione sacra, utpote primo precipuoque officio quam habuit die cinerum, primo Quadragesime, eodem affectu, pari modestia eodemque fere gestu quo consueuerat, nulla plane perturbatione commotus ab omni uindicte cupiditate liber, nullis usus querimoniis et inuectiuis in iniurias sibi illatas et offensas, ac proteruias suorum: quod mirum plerisque uisum est, qui presulem intus et probe non nouerant: at enim ulciscendi minime cupidus fuit, et ad iniuriarum memoriam  obliuione delendam paratissimus; paulo tamen ad iram procliuior erat quam facile citoque cercebat, nec unquam alicui delicta preterita probrose obiectabat; tetricus, seuerus, acer, difficilis accessus ac morosus uulgo ferebatur; eiusmodi tamen ab iis qui aliquandiu ipsius consuetudinis consortio usi fuerant non habebatur. uerum cordatus, quadratus, candidus agnoscebatur: quippe cum Romano more, ore libero loqueretur, non simulate, cum dissimulare nesciret, ne apud proceres quidem ac principes quorum auribus nichil dabat nec palpum obtrudere nouerat, tantum abest ut in eorum gratiam quidquam faceret quod honestati et equitati minus consentaneum iudicaret, quin aperte se nunquam id commissurum profitebatur.

 Quamobrem familiares ac domestici prudentiores cauebant imprimis ne quid ipsi proponerent, uel ab eo poscerent, quod dubium, anceps, controuersum uel leuiter suspectum esset; sin secus, repulsam cum grauissima increpatione interdum paterentur. Ceterum pacis amantissimus lites et dissidia cane peius et angue fugiebat, maxime cum suis canonicis et capitulo. Musico utique concentu oblectabatur, atque inter priuatos parietes inter cantores partes suas agebat. Qua de causa cari precipue acceptique ipsi erant canonici quos ultro pulpitum adire cantandi animo obseruabat, ut ceteri choriste, precentores, succentores, subsidiani, symphoniaci, qui presertim cum cantus peritia uocisque amenitate probos et ecclesiasticos mores pre se ferebant, organis etiam musicis  gaudebat, et sepe manuclauium digitis increpare ante prandium amabat, ut hilarior post grauissima studia mense accumberet.

Sed ad grauiora et episcopo magis decora gradum faciamus, cum in episcopatu resideret Amyotus, solemnibus, anniuersariisque festis diebus, ipsemet sacris operabatur; idemque meridianis horis concionabatur, ideoque eos qui ei ministrauerant ad altare et in choro in sacro misse sacrificio die lune tantum excipiebat; Dominicis uero diebus et feriatis primis uesperis priuilegii intererat, et festo die matutinis psalmodiis et precationibus, e quarum egressu ad sacellum ibat pie celebratum missam  deinde maioris  misse celebrationi et uespertinis  precibus intererat. Ceteris diebus et feriis profestis maiori liturgie sacro aderat, qua celebrata hebdomadarius ad presulis prandium accedebat; preterea etiamsi concionandi munere fungeretur, cure tamen habebat ut eruditos et probatos uiros perquireret, et accerseret, qui in ecclesia sua concionarentur, et per omnem diecesim, ac potissimum in oppidis in quibus quosdam noue religionis sectatores et hereticos uersari audierat, ut puta Giemi, ad hec committebat ac preficiebat cantorie dignitati capituli sancti Stephani ecclesie pium doctum et prudentem uirum, idemque in aliis urbibus, quarum sacerdotiis parochialibus rite prouiderat. Porro cum ad ecclesiam Antissiodorensem primum accessit ruentis assimilem intus et in penetrali comperit. Itaque eam reficere  et instaurare cepit a choro et augustiore altari, que ab integro reparauit, et sex columnis fusilibus e cupro muniuit, et exornauit, cum pedo seu lituo imminente are a postica parte, deinde cathedras altas et humiles ab utroque chori latere construi fecit, ad sedem dignitatum et canonicorum, et in extrema supremaque parte dextri lateris, thronum episcopalem in quo sedere mos est antistiti officio fungenti, et in extremo chori loco et in superiore tabula hec uerba subscribi uoluit: Iacobus Amyotus Antissiodori episcopus, cum a perduellibus hereticis fede laceratum, direptum, ornamentisque omnibus spoliatum reperisset hoc templum, exhedram istam diuinis laudibus concinendis accommodatam, ad Dei  optimi maximi gloriam, domusque eius decorem, de integro instaurandam curauit 1573.

Organa noua de integro, in angulo chori exstruere et collocare fecit, idem duorum sacellorum ornamenta dedit, unum e panno auro texto, aliud ex holoserico figurato, itemque duo candelabra argentea donauit, et ad aquam benedictam deferendam magnum uas cum aspersorio, duasque acerras siue thuribula, cuncta ex argento. Postremo ecclesiam suam omnibus ornamentis pro facultatibus exornauit, quibus alia quaque adiecisset, nisi tumultus bellici obstaculo fuissent, siquidem per ciuile bellum eo propemodum redactus est, ut egre ei suppeterent fortune ad se familiamque sustentandam, agris ac redditibus ab oppositis occupatis ac direptis, ob  factiones et rumusculos sinistros a maleuolis, auidis et ambitiosis famigerulis fictos, castrum Ragennarum quondam pulcherrimum et mirifice constructum et exornatum incendio ab hereticis conflagratum ita reparauit, ut ipse cum tota familia et etiam cum aduentantibus amicis commode in eo habitare posset. Idem gymnasium amplum et preclarum exstruxerat Antissiodori, in opportuna admodum urbis regione, et ere salubri, nempe inter ecclesiam cathedralem sancti Stephani et abbatiam diui Germani, in quo societatis Iesu Patres destinauerat constituere ad iuuentutem ciuitatis et indigenarum erudiendam, et probis moribus, catholica pietate, bonisque litteris imbuendam, etiam usque ad theologica studia, ut constat ex pacto et conuento inito  cum Patre Pigenatio, qui lente nimis et frigide negotium exsecutus est, donec episcopus egredi coactus fuerit ad regem Blesis conueniendum, ubi conuentus iuridici habebantur, proinde negotium dilatum ad eiusdem presulis reditum, et pium illud opus intermissum fuit, non quod propositum mutasset, cuius tenax erat: eosdem Patres reditu mille aureorum nummorum dotare statuerat, cum mille ducentis libris Turonensibus, ut inde supellectilem commodam ex animi sententia, antequam Parisiis egrederentur, sibi compararent; sed dissidia bellorum ciuilium exorta sub finem conuentum, et relegatio Iesuitarum e Galliis hoc nunquam satis laudatum institutum prohibuerunt, non tamen plane irritum effecerunt. Nam presul in sua uoluntate  perstitit, ut gymnasium a se constructum instituende iuuentuti destinaretur, cui nunc usui inseruit, testatur hoc inscriptio hec que insculpta est in tabula superliminari ianue.


CHRISTO SERuATORI OPT. MAX. S.


Religionis ueritas, morum probitas, et bonarum artium politura, hic promercales habentur, non ere, sed studio, pietate et labore; proinde turpes impii et ignaua segnitie degeneres ab istis foribus procul facessite.

Huic autem inscriptioni, ut auctoris eius mens et consilium perciperetur, ab eodem secretario adiectum est illud corollarium:


 Iacobus Amyotus episcopus Antissiodorensis huic gymnasio, quod exstruendum curauit, hanc inscriptionem apponi uoluit.

Ad extremum hic antistes postquam factionum et bellorum ciuilium tempore calamitoso, multa dictu grauia, perspectu aspera, ut peta tragicus ait, corpore exantlata atque animo pertulisset, quantum natura humana constanter ferre potest, succubuit tandem tot erumnis oppressus, et exstinctus uigor ille corporis optime constituti, et frigoris et caloris patientissimi, tum lenta febre correptus est, que grauiter urgens pulmonum hausit spiritus, et sensim ad mortem compulit, qua undenonagenarius in Domino, ut episcopum tanto nomine dignum decuit, obdormiit Non. Febr. anno salutis 1593, sacramentis  penitentie, eucaristie, extreme unctionis, ut par fuit, munitus, domesticis, clientibus, grauissimis uiris, Dionysio Peronneto doctore theologo eloquentissimo, ecclesiasta penitentiario cathedralis ecclesie, Gilberto le Comte, Reginaldo Martino, uictore Camus cultoribus et canonicis assistentibus, monentibus, consolantibus, omne pium obsequium et salutare et nouissimum ministerium constanter exhibentibus.







CARMEN DE MONASTERIO GEMMETICENSI.




ARGUMENTUM


   Siste gradum stabilem prudens quicunque uiator,
Aspice que graphicis sunt his depicta tabellis:
En tibi clara patent, sicut spectantis in unda,
Seu leui in speculo solet apparere figura,
Que fuerint huius rutile primordia gemme.
(Gemmeticum [
Inde scies quinam dederint regesque, ducesque,
Tot bona, tot terras, et opes, tot predia, census:
Unde monoptolemi nongenti, celitus acti,
Strictius inclusam possent hic ducere uitam:
Quas itidem Lelegum turme Daceque phalanges,
Intulerint clades; qui tandem a sedibus imis,
Hec loca sarcierint priscis conuulsa ruinis,
 Expedio breuibus complexens gesta camenis.



PRIMA FUNDATIO DICTI MONASTERII.


Secula sex Phebus cum lustris uoluerat octo
uirginis a partu, dum sanctus uir Philibertus,
Celtica quem genuit claro Burgundia partu,
Hos petiit fines, tanta stipante caterua
Quanta Iacob Gessen ipsam culturus eremum
Que licet hec quondam spinosis horrida siluis,
Undique diuersa restagnans cincta palude,
Gente prius nulla, nullis sit culta colonis,
Nec Cereri penitus, nec dulci nota Lyeo,
Nulla tamen toto fecundior exstitit orbe,
Ille pater postquam Dagoberti munere regis
Prima huius sacri statuit fundamina templi:
 Mox quippe antiquam mutarunt omnia formam.
   Hic ubi capripedum latitabant antra deorum
Soliuagis habitata feris, nunc peruia sanctis,
Aurea templa nitent, instar stillantis Olympi;
Nocte dieque preces effundunt, inclyta diuum
 Cantica nunc resonant, nunc sacra Tonanti,
Agmina persoluunt monachorum munia laudum,
Angelicos imitata choros, ubi monstra ferarum
Horrisonis uacuas complebant uocibus auras.
   Que prius exsuccos siluestri germine fetus
Tristis alebat humus, condensis obsita dumis,
Fertilis ambrosios cepit producere fructus.
Taxus olens, tilie molles, aconita, cicute
Alcinoi siluis cedunt; nigra bacca racemis,
Purpuree grauidis turgent in uitibus uue,
Et renouatus ager dulces producit aristas.
Hic ubi crescebant calami iuncique lacustres,
Luxuriant uario gemmantia prata colore:
Deque paludigenis nunc surgunt pinguia cannis
Pascua, et ingentes labuntur ab equore pisces
 Fluctibus impulsi, quoties Latoïs utrinque
Iungit horizonti roseos Titania currus,
Ac rapidus, turgente salo, reflectitur amnis;
Ut refluant per agros, per prata uirentia riui,
Qui fecunda suis irrorent frugibus arua,
Ut rigat Aegyptum septeno gurgite Nilus.
   Hec dedit ille Sator rerum, qui terminat orbem,
Maxima qui solidam statuit super equora terram,
Sistit et immensos prescriptis finibus amnes,
Ne Cybele tumidis obruatur Thetios undis:
Imbribus et montes sterilesque humectat arenas,
Ut sua cunctiparens concedat munera tellus,
Unde trahant uitam quecunque cibaria poscunt,
Siue per incultos errent animalia campos,
Siue secent liquidum stridentibus era pennis,
 uel que monstra natant uariis distincta figuris:
Quidquid et etherea spirando uescitur aura,
Confouet, et propria unicuique alimenta ministrat,
   Denique qui quondam siccis de rupibus undas
Duxit, et ex alto demisit uertice carnes
 Mannaque: seu pluuio funduntur ab ethere nimbi
Ut populum, mirante polo, nutriret Hebreum,
Per steriles campos desertaque rura uagantem.
Sic sua Gemmeticis largitus dona colonis
Fecit, ut inuitis nature legibus olim
Aspera que fuerat, fieret cultissima eremus:
Quam circumflexo precingit Sequana fluxu,
Haud secus ac Arcton sinuosi cauda draconis.



DESTRUCTIO EIUSDEM MONASTERII.


   Lustra octo totidem labentia secula cursu
Astra penetrarunt post incunabula Christi:
Belgica dum Getico Francorum littora bello,
Barbarus Hastingus, Dacis egressus ab oris,

 Impetiit, gelidam qua Francia respicit Arcton,
Finitimasque urbes et plurima castra subegit.
Proh scelus! Altithroni celeberrima templa tonantis
Diruit, infesto peruertens omnia Marte.
   Classibus instructis tandem, Boreaque secundo,
Sequanicos intrat portus: cito fama per urbes
Peruolat attonitas, tante prenuntia cladis.
Undique tunc misero miscetur Neustria luctu:
Undique bella premunt, hostes grassantur, et horror
Ingruit armorum, fulgent uexilla Cradiui.
Hinc procul aufugiunt monachi: procul abdita Myste
Hanspreadum deserta petunt, ubi claustra domusque,
Nostri iuris erant: ne sacrum soluere uotum,
Aut efflare animam urgerentur, et obruta diris
Corpora tormentis Stygie dimittere morti.
    Pars tamen hic sistunt armis, et milite complent
Hec loca, quo possent hostes arcere minaces:
Duxerunt satius forti succumbere letho
Quam sacra barbarice spurcanda relinquere genti.
   Nauticus interea expansis exercitus alis
Fluctiuagas refugi sulcando fluminis undas,
O funesta dies! ipsis allabitur oris.
Ut primum armati funduntur nauibus hostes,
Obsidione premunt huius sublimia circum
Menia cenobii, glomeratis ordine turmis:
Primoque aggressu, tentant per tela, per ignes,
Pandere ui portas, scalisque ascendere muros.
Custodes contra rigidis extrudere contis,
Crebraque per patulas tela intorquere fenestras
   Ast ubi suffodiunt acta testudine Daci,
 Tortaque pulsat onus ualidis balista lacertis:
Iam uallum, nec terra tumens, nec claustra, nec ipsi
Custodes sufficere ualent, nil menia prosunt:
Dant ibi saxa locum, portisque ruentibus, imas
Inuadunt arces: pars obuia corpora queque
Infausta sternunt, nullo discrimine, cede:
Semirutis alii miscent incendia tectis.
   Inclyta Christipare camerato culmine ad auras
Aetherias surgens exstabat uirginis edes.
Quam ferro accisam quatiunt, et uerbere crebro
Fundamenta cauant: ast uulnere uicta supremo
Ingemuit, traxitque iugo conuulsa ruinam.
Tollitur in celum densato puluere nubes
 Et concussa tremit tam uasto pondere tellus.
   Tunc aditum subeunt perfusi membra cruore,
Predeque accincti sacrorum fercula, gazas,
Quotquot erant, adimunt: nec ab ulla clade quiescunt,
Donec claustra, domos, sacrasque a sedibus edes
Euersas uideant medios considere in ignes.



DE EIUSDEM RESTAURATIONE.


   Interea centum uicibus sol contigit orbem
Lanigeri et Libre: tandem cedentibus armis,
Pacis alumna Ceres Martis compescuit iras.
Protinus refugis duo Patres claustra relinquunt
Haspreadum repetuntque suum pietatis asylum!
Qui cum spectassent, horrendis obsita dumis,
Inque uepres redigi, latebrosaque lustra ferarum,
 Queque panompheo fuerant sacrata Tonanti,
In gemitus toti et lacrymas soluuntur amaras,
Singultuque graui uertunt ad sidera uultus.
»O Pater, o Bonitas, aiunt, spes unica rerum,
Qui tibi confisos nusquam dimittis inanes,
Cerne quot excidia et clades, quot funera casus,
Quot mala perpetimur, nostrisque medere ruinis:
Iam memores proauis quod nostris fedus inisti,
Ut sicut Solymûm quondam uenerabile templum,
Sic ea sacrilega restaures diruta gente,
Que tibi tam celebri sunt structa palatia cultu:
Ut tibi uota sacro monachorum turba perenni,
Munia laudis agat solemnibus aucta triumphis,
Priscaque iam uigeat pietas, reuerentia cultus.
Talia perstabant fundentes uota precesque,
 Thetios uberibus, soloque legumine freti.
   Nec mora: mittit opem summo qui spectat Olympo,
Guillelmumque ducem, Rollonis sanguine cretum,
Celitus huc afflat uenando flectere cursum,
Qui monachos nactus scitari cepit ab illis,
Quis tam decrepitos istis uos appulit oris?
Quenam relligio, aut uestri fiducia uoti?
Que structure inerant tam uastis condite eremis,
Unde patent prisce uestigia tanta ruine!
   Cumque rei seriem, a primis annalibus orsi,
Ordine narrassent, ex more cibaria prestant:
Porrigit alteruter panem, sitientibus offert
Alter aquam: siquidem ducebant talibus euum.
Dux uero aduersus tam uilia fercula, cedit
Protinus hisce locis totus profusus in iras.
 Qui uix ingressus dense penetralia sylue
Numinis impulsu Stygium nanciscitur aprum:
Qui rapido cursu, rauco bacchatus hiatu,
uulneris intrepidus transit uenabula, casses,
Semianimemque ducem culmis prostrauit acutis.
At memor offense mox uiribus ipse resumptis,
Hos repetit Patres, sceleris pro labe pianda:
Sumpturusque cibum, quem spreuerat, accubat iisdem
Cenobii huius pollicitus sarcire ruinas,
Tunc fieri delubra iubet, cellasque domosque;
Multaque restituit, priscis subuersa ruinis,
Predia, diuitias quo possent questibus absque,
Quique monoptolemi seclusam ducere uitam.
   Protinus artificas sponsa mercede labori
 Structuras renouare parant arctando minori
Schemate, limitibus, domuumque locique tenore
Archetypum: tandem fabrefacti encenia templi,
 Que olim Christipare, rursus sacrantur eidem.
Que gregis huius eris perpes custosque salusque.



[CANONUM PRISCA COLLECTIO.]





DE SEQUENTE COLLECTIONE CANONICA MAII MONITUM.


. . . . Nunc si bibliothece pontificalis in canonica re diuitias patefacere uelim, longi nimis sermonis initium faciam. Certe de nobilissimis aliquot Grecis codicibus alio loco et tempore dicam; etenim canonici Grecorum iuris insigni aliquo opere augendi, cupiditate non uana iamdiu incensus sum. Unus nunc Latinus pre ceteris me mouit codex uat. 1349, quem nemo, ut puto, preter Ballerinios dissert. De collect. can., part. Iu, cap. 18, 6, commemorauit, qui temporis angustiis, ut aiunt, pressi et difficultate scripture territi, uetustam hanc pre ceteris collectionem expendendam aliis reliquerunt. Ego igitur, hoc diligenter excusso codice, rem utiliorem me facturum putaui, si eius singillatim capitula seu titulos, ut de Anselmo feci, recitarem, quam si multos nomine tenus predicte bibliothece codices recenserem, quorum nuda notitia bibliographicam classem augeret, scientiam iuris canonici non iuuaret. Est is codex membraneus foliorum maiorum 225, litteris Langobardicis ualde implexis exaratus, titulis rubricatis, seculi X incipientis etatem referens, ideoque Lucensi Anselmo uetustior.





CANONUM PRISCA COLLECTIO  .

 Incipit gratissima canonum collectio, que Scripturarum testimoniis et sanctorum dictis roborata legentes etificat; ubi si quippiam discordare uidetur, illud eligendum est quod maioris auctoritatis esse decernitur.



PRAEFATIO.

Synodicorum exemplarium numerositatem [cod., innumerositatem] cospiciens, ac plurimorum ex ipsis obscuritatem rudibus inutilem prouidens, nec non ceterorum diuersitatem inconsonam destruentemque magis quam edificantem perspiciens, breuem ac consonam ex ingenti silua scriptorum in unius uoluminis textum expositionem digessi, plura addens ut plura describerentur, singulorum nomina singulis testimoniis prescripta composui, ne quis uelut incertum  quid pro quo dicat, ut cum generales titulos quos necessario proposuimus recurrat, numeros diligenter obseruet; quibus obseruatis, questionem quam uoluerit sine ulla cunctatione repperiet.


EXPLICIT PRAEFATIO.



INCIPIUNT CAPITULA LIBRI PRIMI DE ORDINATIONE CLERICORUM.

    1. De nomine episcopi.
    2. De his qui nomen episcopi indigne usurpant.
    3. De initio sacerdotum in utraque lege.
    4. De nomine principis  
    5. De ordinando principe cum sorte.
    6. De quatuor generibus ordinationis.
    7. De bonis principibus ordinandis pastorali cura.
     8. De malis principibus potius increpandis quam ordinandis.
     9. Quod non debet appetere principatum nisi qui prius subiectus fuerit.
    10. De aliis desiderantibus principatum indigne.
    11. Quod homicide non debeant accipere pastorale ministerium.
    12. Quod indigni sint principatu ecclesie qui non bene regunt domos suas.
    13. De principatu non recusando.
    14. De principatu non cito tenendo.
    15. De malis principatum mercantibus.
    16. Quod non genus nec locus sed mores edificant principem.
    17. De precauendo principe  .
    18. De impositione manuum episcopis, seu de ordinatione.
     19. Quod non unus unum ordinet.
    20. De baculo et anulo episcopi.
    21. Qui ordinandus sit episcopus.
    22. De moribus episcopi.
    23. De etatibus et meritis quibus prouehi debe ad episcopatum.
    24. Quod non de alia ecclesia uocandi sint qui ordinantur, nisi in necessitate.
    25. De ordinatione episcoporum.
    26. Episcopatus nonnisi meritis precedentibus detur.
    27. Quod extra conscientiam metropolitani non ordinetur episcopus.
    28. Quod nolentibus clericis uel populis nemo debeat episcopus ordinari.
     29. Quod non habeatur episcopus quem nec clerus elegerit, nec populus exquisiuerit.
     30. Ut nullus inuitis ordinetur antistes.
    31. Iudicio multitudinis ordinationes fieri non debere.
    32. De episcopalibus ordinationibus.
    33. De electione episcopi.
    34. De his qui ad episcopatum in prouinciis prouehuntur.
    35. Quod addi debeant episcopi numero ordinatorum  , si de ordinando episcopo fuerit contradictum.
    36. Qualiter ad sacrum ordinem sit accedendum.
    37. Non accipiendum premium pro episcopatus honore.
    38. Quod non oporteat episcopum aut quemlibet ex clero per pecunias ordinari.
    39. De episcopalibus in prouinciis ordinationibus.
     40. Ut episcopi qui ordinantur, ab ordinatoribus suis epistolas accipiant, que diem et consulem preferant.
    41. Quod non oporteat ordinationes episcoporum diu differe.
    42. Quales uel quam docti debeant ordinari episcopi.
    43. Qualiter consecrentur episcopi.
    44. Ut episcopi canones agnoscant antequam ordinentur.
    45. De laicis non temere faciendis episcopis.
    46. Ut metropolitanis sua iura seruentur.
    47. ueterum statuta seruanda sunt in ordinatione episcopi.
    48. Contra Patrum precepta nullus usurpet episcopus  ordinari.
    49. Ut neophyti non ordinentur.
    50. Qui prepositus uel episcopus indiget ordinari, ab ecclesia postuletur.
    51. Quod non debeant officia ecclesiastica pecuniis obtineri.
    52. Preter sententiam metropolitani non ordinetur episcopus.
    53. De ordinandis episcopis per uicos et modicas ciuitates.
    54. De tempore ordinationis
    55. Quod non conueniat, contemptis clericis ecclesiarum, de laicis episcopos ordinari.
    56. De plebibus que numquam episcopos habuere.
    57. Ut episcopus non ordinetur in diecesi que  episcopum numquam habuit, nisi cum uoluntate episcopi ad quem ipsa diecesis pertinet.
    58. Qui concubinam habuit, ad sacrum ordinem non accedat.
    59. De cupiendo uel fugiendo honore.
    60. Laicus non repente consecretur episcopus.
    61. De his qui de potestate seculari ad episcopatum promouentur.
    62. Quod debeat princeps facere heredem in uita sua.
    63. De moribus electi heredis ordinandi.
     64. Quod post mortem prioris debet princeps ordinari.
    65. De consensu populi cum principe in ordinando successore.
    66. Quod princeps solus ordinat successorem.
    67. Aegroto episcopo ordinari successor potest.
    68. De egrotante episcopo qui uoluit successorem ordinari.
    69. Ut eligat episcopus successorem se uiuente  .
    70. Quod debeat electio bonorum obseruari in eligendo successore.
    71. Ut supra.
    72. Ut nullus ad episcopatum pro se constituat successorem.
    73. De ordinatione episcopi qui impetrauerit pecunia,  uel qui successorem faciunt ex parentibus.
    74. Quod alienigena episcopus aliquando eligitur.
    75. Quod episcopus consecrari non debeat, nisi cleri et populi fuerit postulatu.
    76. Qualis debeat esse qui episcopus est ordinandus, expositio Hieronymi in epistolam Pauli apostoli.
    77. Qualis debeat esse qui episcopus eligitur.
    78. De episcopis qui post ordinationem sacerdotis munera libenter accipiunt.
    79. Ut non accipiant aliquid muneris propter manus impositionem.
    80. De eo qui recipit pecuniam de sacro ordine sub obtentu eleemosyne.
    81. Quod sacra ordinatio nullatenus uendi debeat.
    82. De ordinatione patriarcharum.
     83. De his qui ad regimen ecclesie sunt promouendi.
    84. De nomine presbyteri.
    85. De exordio presbyteri.
    86. De moribus presbyteri.
    87. De nomine diaconi.
    88. De exordio diaconi in utraque lege.
    89. De diligentia diaconi.
    90. De nomine subdiaconi.
    91. De ministerio subdiaconi.
    92. De exordio subdiaconi in utraque lege.
    93. De exordio lectorum.
    94. De eo qui eligendus est in lectorem.
    95. De uoce lectoris.
    96. De exordio exorciste.
     97. De ostiario.
    98. De ministerio ostiarii.
    99. De acolytho.
    100. De nomine clerici.
    101. Quod omnes qui habent gradus ecclesiasticos, clerici nominantur.
    102. Quod presbyter idem sit qui episcopus  .
    103. De ordinatione presbyteri, diaconi et ceterorum.
    104. Item de eorum consecratione qui ab infantia Deo se uouerunt.
     105. Item de grandeuis.
    106. Que in singulis clerici gradibus tempora sint prescripta.
    107. De ordinatione clericorum regulariter facienda quando ulla rerum uel temporum urget angustia.
    108. De laicis, si aggregandi fuerint ecclesiasticis officiis.
    109. Ut ne illicitas ordinationes ullus usurpet.
    110. Ne nuper baptizati ad sacrum ordinem promoueantur.
    111. Alienum clericum nullus presumat ordinare, nisi cum scientia sui episcopi.
    112. Quod supra.
    113. Item quod supra.
    114. Ut digami non admittantur ad clerum.
     115. Quod supra.
    116. Item quod supra
    117. Qui duas duxit uxores quamuis laicus ante baptismum, ad clerum non promoueatur.
    118. Similiter qui secundam duxit uxorem.
    119. Quod si quis uiduam, uel eiectam, aut meretricem acceperit, non admittatur ad clerum.
    120. Designandum est qui laicus ad sacrum ordinem peruenire debeat.
    121. De presumptis clericis qui non solum ad clericatum sed etiam ad infulas summi sacerdotii promoti sunt.
    122. Quod hi qui non sponte eunuchizati sunt suscipiantur ad clerum.
    123. De eadem re.
     124. Ut is qui se eunuchizauit, clericus non fiat.
    125. Quod si quis sibi partem corporis uolens amputauerit, clericus esse non potest, nolens autem potest.
    126. Qui clerici debeant coniugibus sociari.
    127. De his qui ad presbyteratum uel diaconatum promouentur, et ante ordinationem sibi conscii peccatorum sunt.
    128. Quod clericis non liceat penitentiam agere, et quod post penitentiam nullus possit ad clericatum admitti.
    129. Ut si per arrogantiam penitens, digamus, uel uidue maritus, clericus factus fuerit, non promoueatur.
    130. Quod secunda coniugia secularibus non negentur,  quibus tamen post hoc factum ad clericatum minime conuenit aspirare.
    131. De conuersatione clericorum, ut in uno conclaui sint.
    132. De ordinatione ministrorum sacerdotum, quando fiat.
    133. Presbyterorum et diaconorum ordinationes certis celebrentur temporibus.
    134. Ut nemo litterarum nesciens, uel aliqua parte corporis inminutus promoueatur ad clerum.
    135. Quod clerici criminosi nequeant promoueri; et in clero positi, si in aliquibus fuerint inuenti criminibus,  a suis officiis arceantur.
    136. De his qui uiduas aut dimissas ducunt, uel in malis conciliis mixti sunt.
    137. Item de eadem re.
    138. Ut ex curialibus clericus non fiat, propter uoluptates quas a diabolo inuentas exhibere compellitur
    139. Quod digami ad clerum admitti non possunt.
    140. Qui de laicis possint clerici fieri.
    141. De his qui in parua etate coram parentibus religionis habitum tenuerunt.
    142. Quinam clerici debeant promoueri.
    143. Ut clerici inuidi non promoueantur.
    144. Quod ab illicitis sit ordinationibus abstinendum.
    145. Ut nullus episcoporum seruum alterius ad  clericatus officium promouere presumat.
    146. Ut quicumque ad sacerdotium uel uiduarum mariti, uel habentes numerosa coniugia, promoti fuerint, ab omnibus ecclesiasticis officiis arceantur.
    147. Ut si quis sacerdotum contra hec interdicta fecerit, a suo sit officio submouendus.
    148. Ut hi qui semel in ecclesia legerint, ab aliis non possint promoueri.
    149. Ut nullus alienum clericum sollicitare uel tenere presumat, suo episcopo non prebente consensum.
    150. Ut implicati negotiis alienis, ante redditam rationem clerici non ordinentur.
    151. Rebaptizati ad nullum clericatus gradum promouendi.
     152. Ut hi qui peregre baptizantur, ad clerum non ueniant.
    153. De discretione penitentium, quinam possint ad ecclesiasticos ordines prouehi.
    154. De discretione libertinorum, qui ad ecclesiasticos ordines peruenire possint, uel qui non possint.
    155. Quod non oporteat absolute  quoslibet ordinari.
    156. De singulis gradibus sacri ordinis, qualiter ordinentur; in primis de psalmista.
    157. Qualiter ostiarius ordinetur.
    158. Qualiter lector ordinetur.
    159. Qualiter exorcista ordinetur.
    160. De exorcistis qui non sunt ab episcopis ordinati.
     161. Qualiter acolythus ordinetur.
    162. Qualiter subdiaconus fiat.
    163. Si lector bigamus sit, aut uiduam ducat, non amplius quam subdiaconus fiat.
    164. Quod subdiaconi a diaconis sint remoti.
    165. Quod subdiaconis cum ostiariis assistere non licet.
    166. De diaconis qui tempore ordinationis nuptias attestati sunt.
    167. Ut leuite et uirgines ante XXu annum etatis non consecrentur.
    168. Qualiter diaconus ordinetur.
     169. Si qui clerici ab episcopis suis promoueri contempserint, nec illic maneant unde recedere noluerunt.
    170. De numero certo diaconorum
    171. Quo tempore presbyterum conueniat ordinari.
    172. Qualiter presbyter ordinetur.
    173. De his qui in egritudine sunt baptizati.
    174. Presbyter diaconum aut presbyterum non ordinabit.
    175. De his qui ad honorem presbyteri sine examine prouecti sunt.
    176. Quod subdiaconus in coniugio esse non debeat.
    177. De inlicita ordinatione.
    178. De mercantibus sacerdotium et uendentibus donum Dei.
     179. Quod bigamus non sit ordinandus.
    180. Ut pueri ad sacrum ordinem non admittantur.
    181. Cuius etatis esse debeant qui promouentur in sacrum ordinem.
    182. Quod bigami ad sacrum ordinem non sunt applicandi.
    183. Cur preceperit Apostolus unius uxoris uirum sacre applicari militie.
    184. Ut ordinationes presbyterorum certis fiant temporibus.
    185. Qualiter debeat esse qui clericus fit.
    186. Rursus quales homines clerici fieri debeant.
    187. Cuius etatis clerici fieri debeant.
    188. Neque curialis neque taxeota ad clericatum admittendi.
     189. Statuta sancti Siluestri de ordine clericorum.
    190. Quod semel ordinatus, iterum ordinari non debeat.
    191. Quod deponi debeat qui denuo manus impositionem recipiat.
    192. De seruo ordinato in clero.

Explicit de ordinatione clericorum.





INCIPIT LIBER SECUNDU DE CELEBRATIONE CONCILII, etc.

    1. Ut bis in anno concilia celebrentur.
    2. Quibus temporibus synodi ab episcopis debeant in prouincia celebrari.
    3. Ut episcopi ad synodum inpretermisse occurrant.
     4. De episcopis qui ad concilium non occurrunt.
    5. Ut episcopus diecesanos presbyteros et quosdam ex laicis conueniant litteris  .
    6. Ut metropolitani arbitrio synodus congregetur.
    7. Si quis episcopus a metropolitano admonitus ad synodum uel ordinationem episcopalem uenire distulerit.
    8. Dissidentes episcopos si non timor Dei, synodus reconciliet.
    9. De coniuratione uel conspiratione.
    10. De delatoribus.
    11. De accusatis et accusatoribus.
     12. Quod excommunicati ad accusationem admitti non debeant.
    13. Quod serui et liberti omnesque infames persone non debeant accusare.
    14. Ut qui unum crimen non probauerit, ad alterum admitti non debeat.
    15. Qui ad testimonium admittendi non sint.
    16. De his qui in accusationem maioris natu ueniunt.
    17. Si episcopus absque tempore synodi in crimine detentus fuerit, a duodecim episcopis audiatur.
    18. De presbyteris uel clericis accusatis.
    19. De accusato uel accusatore.
    20. Ut causatores de leuibus causis non audiantur.
    21. De accusatoribus fratrum.
     22. Ne sine accusatore legitimo quispiam condempnetur.
    23. Accusatores fratrum ad communionem recipiantur non ad clerum.
    24. De episcoporum aut clericorum accusatoribus.
    25. De falsis testibus.
    26. Quod duo sunt falsorum testium genera.
    27. De uituperatoribus uel accusatoribus clericorum.
    28. De excommunicatis apud uicinos episcopos audiendis.
    29. Quod non oporteat clericos habentes aduersum inuicem negotium, proprium episcopum relinquere et ad secularia iudicia conuolare.
    30. Quod officium pristinum dampnati pro criminibus  usurpare non debeant.
    31. De preuaricatione excommunicationis.
    32. Si quis excommunicatus ante audientiam communicare presumpserit, ipse in se dampnationem protulit.
    33. De clericis dampnatis.
    34. De dampnatis et ministrare temptantibus.
    35. Quod cum excommunicatis non sit orandum.
    36. De clericis qui intra annum causam agere non procurant.
    37. Ut clerici sine pontificis sui misso nullum ad seculare iudicium presumant attrahere.
    38. De clericis excommunicatis et laicis.
    39. De episcopis ab eiusdem prouincie sacerdotibus  consonanter exclusis.
    40. De prouinciali synodo retractanda.
    41. De episcopis et clericis adeuntibus imperatorem.
    42. De his qui ad comitatum ire uoluerint.
    43. Quando et in quibus causis episcopi ad comitatum ire debeant.
    44. De diaconis ad comitatum dirigendis.
    45. Quod ad comitatum a pupillis et uiduis ac necessitatem patientibus sit eundum.
    46. De ultione nequiter iudicantium.
    47. Quod non poterit episcopus, clericus, et monachus, predia aliena conducere
     48. De his qui ignorant quid sit in synodo constitutum.
    49. Quod episcopus uel presbyter in iudicio aduocatum habere debet.
    50. De eo qui aduocatum habere minime ualet.
    51. Ut nullus episcopus uel infra positus die Dominico causam audire presumat.
    52. Ut nullus episcopus pro iudiciis munera accipiat.
    53. Ut episcopus nullius causam audiat absque presentia clericorum suorum.
    54. Ut nullus accusati sedem usurpet episcopi.
    55. Ne interuentor episcopus cathedram, ubi interuentor est, insideat.
    56. De uacantibus episcopis.
     57. De episcopo qui excommunicat eum qui sibi soli crimen confitetur.
    58. Ut non temere quemquam communione priuet episcopus.
    59. De his qui sine causa excommunicant.
    60. De ordine quo depositus iterum ordinetur.
    61. De communione priuatis et ita defunctis.
    62. De defensoribus ecclesiarum ab imperatore poscendis.
    63. Ut ab imperatoribus postuletur aduocatorum defensio pro causis ecclesie.
    64. De his qui ecclesiastica ministeria preter ecclesiam faciunt.
    65. De fructuum oblationibus, que ministris ecclesie feruntur.
     66. De his qui agapam, id est pastiones pauperum, risui deputant.
    67. Si quis potentium quemlibet expoliauerit, et admonente episcopo non reddiderit.
    68. De his qui plebes ad se pertinentes neglegunt.
    69. Ut episcopus neglegens suam diecesim communione priuetur eiusdem.
    70. Ut basilice in cuius territorio sunt, in eius episcopi maneant potestate.
    71. Si qui oratorium intra domum edificant.
    72. De reliquiis.
    73. Quod ordinationum omnium dotes ad episcopi ordinationem debeant pertinere.
    74. De tricennali prescriptione.
    75. Ut episcopus ambulet per diecesim suam.
     76. Ut episcopus duos solidos tantum accipiat, neque tertiam partem de oblationibus querat. Et ut clerici non cogantur more seruili.
    77. Quod episcopus non debeat donationes ultra pactum statutum exigere.
    78. De dispensatoribus singularum ecclesiarum.
    79. De his que a fidelibus in parochianis basilicis offeruntur.
    80. Ut ab episcopis preceptione Pape noue basilice dedicentur.
    81. De sacris locis nouiter institutis.
    82. De edificatione uenerabilium locorum.
    83. De administratoribus uenerabilium locorum suas res offerentibus.
     84. De primatu episcoporum.
    85. Ut curam rerum ecclesiasticarum tantum episcopus habeat.
    86. Quod pontifex rerum suarum habeat potestatem.
    87. De re episcopi, quam ante episcopatus gradum habuerit.
    88. De rebus ad ecclesiam pertinentibus, et de his que propria episcopi esse noscuntur.
    89. Quod episcopus ecclesiasticarum rerum ob dispensationem in pauperes habeat potestatem.
    90. Quod in unaquaque ecclesia cui episcopus presidet, quattuor tam de redditibus quam de oblationibus fidelium fieri debeant portiones.
    91. De episcopis qualiter cum suis clericis agant.
     92. Ut episcopi iuxta ecclesiam habeant hospitium.
    93. Ut episcopi pauperes et infirmos tueantur.
    94. Ut episcopi supellectilem in mensa uilem habeant.
    95. Ut episcopus gubernationem pauperum per ministros agat.
    96. Ut episcopus nullam curam rei familiaris ad se reuocans, tantum orationi et doctrine uacet.
    97. Quod possessiones ecclesie ab episcopo non sint alienande
    98. Si ecclesia per simplicem episcopum res suas amiserit.
    99. Ut nulli apostolice sedis Presuli possessionem ecclesie magnam uel paruam in perpetuum liceat alienare.
     100. Ut non liceat presbyteris titulorum suorum predia, seu quicquid iuris eorum fuerit, quomodolibet alienare.
    101. Ut qui petierit predium ecclesie, et acceperit, et si quis danti subscripserit, anathemate feriatur.
    102. Ut presbyteri rem ecclesie, in qua sunt constituti, non uendant.
    103. Si quis clericorum pauper in ordine promotus, postea habuerit aliquid, ecclesie potestati subiiciat.
    104. Ut rebus ecclesie nichil episcopi auferant. Et qualiter proximi fundatores ecclesiarum sollicitudinem gerant.
    105. Ut episcopus exiguum aliquid sine clericorum  conniuentia distrahat.
    106. Ut seruos ecclesie fugitiuos liceat uendere episcopo.
    107. De episcopis qui per testamentum de rebus ecclesie aliquid contulerint.
    108. De libertis ex familia factis.
    109. De discretione manumissorum ex familia eclesie, qualiter manumittantur.
    110. De libertis patrocinio ecclesie commendatis.
    111. Quod manere debeat firmum, si serui fisci ecclesiam construxerint.
    112. Quod non debet minus princeps ministrare quam minister.
     113. Quod non decet principem seruare proprium thesaurum.
    114. Quod non debet princeps ecclesiam propriam habere.
    115. De eadem re.
    116. Cur carnali principi in locis sanctorum fieri tumuli permittantur.
    117. Quod non degradandi sunt principes a Deo uncti, etiam maligni, non priuandi opibus.
    118. De pessimis principibus eiiciendis  .
    119. De mansuetudine principis erga populum.
    120. Quod non debet princeps despicere monachos.
    121. Quod principes non culpentur paruo crimine.
    122. De subiectione populi erga principem.
     123. Quod princeps habere ministrum debet.
    124. Ut minister obediat principi.
    125. De excommunicatione contradicentis.
    126. De iure principis apud populum.
    127. De penitentia murmurantis contra principem bonum.
    128. De iure doctoris.
    129. De honore doctoris.
    130. Quod doctores debent implere quod docent.
    131. Quod debent doctores accipere consilia a subiectis.
    132. Quod sequenda sit doctrina doctoris mali, non opera.
    133. De malo doctore contempnendo.
    134. Quod melior est docta iustitia quam sancta  rusticitas  .
    135. Quod sancta rusticitas discretionem non habet.
    136. Quod sancta rusticitas debet subiici, non preesse  .
    137. De rusticitate certante contra iustitiam.
    138. De comparatione sancte rusticitatis et scientie peccatricis.
    139. Quod melior est sancta rusticitas quam sapientia non implens quod docet.
    140. Difficilius errantem conuerti sapientem quam rusticum.
    141. De doctore bono non contristando.
    142. Quod non minoris mercedis sit pabulo uerbi quam terreno pane satiari.
     143. Quod considerandum est doctori quid, cui, quando, qualiter loquatur.
    144. Quod non liceat episcopo in aliena prouincia clerum ordinare.
    145. De his qui cum ad episcopatum uocantur euitant.
    146. Ut ab episcopis aliena parochia non peruadatur
    147. Ut ecclesia seculari potentia minime peruadatur.
     148. Episcopus die Dominico ecclesie deesse non debet.
    149. Episcopus sedens stare presbyterum non patiatur.
    150. Episcopus colleganum  se presbyterorum agnoscat.
    151. Episcopi si per ambitionem sedem mutauerint, nec in exitu communionem saltem laicorum consequantur.
    152. Quamdiu episcopus in aliena ciuitate remorari debeat.
    153. Qui persecutionis tempore in aliena remorari uoluerint, non prohibeantur.
    154. Non liceat episcopo a sua ecclesia plus tribus hebdomadibus abesse.
     155. De his qui in ecclesiis in quibus prouecti sunt minime perdurarunt
    156. De tempore quo licet sacerdotibus ab ecclesia abesse.
    157. Non transmigrandum de ciuitate in ciuitatem.
    158. De eo quod si necessaria est transmigratio episcoporum, non temere iudicentur.
    159. Quod fugiendum sit de ciuitate ad ciuitatem. Et de mutatione sedium, si necesse sit.
    160. De mutatione sedium episcoporum, si utilitatis causa est.
    161. Quod nullus debet iudicare episcopum.
    162. Ut clericus qui se eunuchizauit, abiiciatur de clero.
    163. Ut laicus qui se eunuchizauit, tribus annis  communione priuetur.
    164. Quod episcopus, presbyter, et diaconus, fideles peccantes uerberare non debeant.
    165. De presbyteris qui, contemptis episcopis, seorsum conuentum congregare temptant.
    166. De his qui merito facinorum suorum ab ecclesie congregatione pelluntur.
    167. Quod clerici dampnati non debeant ab aliis recipi.
    168. De ordinatis episcopis nec receptis.
    169. Quod episcopus, presbyter, diaconus aut quilibet ex clero, etiam laicus, aleator et ebriosus non debeat esse.
    170. Quod episcopus, presbyter, et diaconus, non  debeat cum hereticis orare.
    171. Quod non admittantur ad clerum ab hereticis ordinati.
    172. Quod omnis cuiuslibet ordinis clericus, qui catholicam fidem deserens, heretice se communioni miscuerit, si ad ecclesiam conuersus fuerit, in eo gradu quo fuerat sine promotione permaneat.
    173. De schismaticis.
    174. De presbyteris qui immolauerunt tempore persecutionis.
     175. De his qui ex fuga comprehensi sunt et per uim immolauerunt.
    176. Ut presbyteri modum sibi debitum seruent.
    177. Quod presbyteri plebium in ecclesia ciuitatis nec sacrificium offerre nec ministrare debeant que oblata sunt.
    178. Qui in agris et possessionibus debeant ordinari.
    179. Quod nequaquam in duos metropolitanos prouincia diuidatur.
    180. Quod non liceat clero post mortem sui episcopi rem ad eum pertinentem diripere.
    181. Ut episcopi uel clerici filios suos non facile emancipent.
     182. Ut princeps sacerdotum non appelletur episcopus.
    183. De debibus que nunquam episcopos habuerunt.
    184. De precibus ad altare dicendis.
    185. Nullus episcopus, presbyter, diaconus, conductor existat.
    186. De clericis scurrilibus.
    187. Ut clerici nullam negotiationem inhonestam et turpia lucra sectentur.
    188. De eadem re.
    189. Quod episcopus, presbyter, et diaconus, non debeant usuras accipere.
    190. Ut clericus nec suo nec alieno nomine fenus exerceat.
     191. Si quis clericus furtum ecclesie fecerit.
    192. Ut cuiuslibet ordinis clericus, si tardius ad ecclesiam uenerit, clericus non habeatur.
    193. Quod nullus ecclesiasticorum in tabernis comedere debeat.
    194. Clerici tabernas non ingrediantur absque peregrinationis necessitate.
    195. De clericis qui in mutuam cedem prorumpunt.
    196. De clericis qui ad secularium defensionem confugiunt propter districtionem episcopi.
    197. De clericis negotia et nundinas sectantibus.
    198. Si uoluntarie clericus dampnum ecclesie fecerit.
     199. Ut clericis uetetur ebrietas, que omnium uitiorum fomes et nutrix est.
    200. Cuiuscumque ordinis clerici nuptialia conuiuia uitent.
    201. De clericis qui magos aut sortilegos consuluerint.
    202. Clericus magus et incantator non sit, neque phylacteria faciat.
    203. De clericis qui in seditione arma sumpserint.
    204. De clericis per plateas et andronas ambulantibus.
    205. De clericis in nundinis et foro deambulantibus.
     206. Clerici qui uigiliis desunt, stipendiis priuandi.
    207. Clerici maledici degradentur
    208. De clericis sepulcra demolientibu
    209. Clerici adulatores et proditores degradentur.
    210. Clerici in uestimentis aut calciamentis non querant decorem.
    211. De clericis per creaturam iurantibus.
    212. De distantia ministerii sacerdotis et diaconi.
    213. De honore quem presbyteris diaconi, et diaconis subdiaconi qui sub ipsis sunt, debent exhibere.
    214. Ut diaconi mensuram propriam iuxta Patrum statuta custodiant.
    215. De obedientia diaconorum erga presbyteros.
     216. Ne diaconus presente presbytero eucaristiam det.
    217. Ut diaconi tempore tantum oblationis alba utantur.
    218. Quod non debeant benedicere subdiaconi.
    219. Ut sacerdotes et leuite canes ad uenandum et accipitres non habeant.
    220. Quod sacerdos fenore aut uenatione occupari non debeat.
    221. De clericis qui sunt in parochiis.
    222. Si clericus inconsulto episcopo agendam celebrauerit.
    223. De his qui ex uasis ministerii aliquid uendiderint.
     224. Ne presbyter benedictionem uel penitentiam in ecclesia dare presumat.
    225. Quod episcopus nisi ab alio postulatus dimissoria facere non debeat.
    226. De presidibus uel ceteris rempublicam agere uolentibus, ne sine litteris episcopi sui communicent.
    227. Ut clerici uel laici in aliena ecclesia non communicent sine litteris episcopi sui
    228. Quod non oporteat egenis epistolia attribui.
    229. De clericis qui sine epistolis sui pontificis proficiscuntur.
    230. De pacificis peregrinorum.
    231. Ut sine epistola episcopi sui non liceat clericum  proficisci.
    232. Ut nullus fidelium preter commendaticias suscipiatur epistolas.
    233. Ut nullus episcopus presbyter aut diaconus sine commendaticiis suscipiatur epistolis
    234. Epistola formata Attici Constantinopolitani.
    235. De indoctis sacerdotibus.
    236. Interrogatus sacerdos debet respondere. Quod si nesciat legem, ipse arguitur quod sacerdos non sit.
    237. Ut egrotus episcopus non uetetur sacrificia celebrare
    238. Quod demoniis aliisque passionibus inretitis ministeria sacra tractare non liceat.
    239. De hypocritis quod dupliciter condempnentur.
     240. Quod qui uitio est subiectus, alterius non possit arguere uitium.
    241. Quod prepositorum culpa a subditis non sit denudanda.
    242. Quod non omnes uno modo sint instituendi.
    243. De his qui peccantem non recipiunt.
    244. De honore clerici ac laici.
    245. Quod cum dampno anime sue ab ecclesia, que pauperes pascit, accipiunt illi qui de suo sibi sufficiunt.
    246. Qui in sacrario operantur, que de sacrario sunt edant.
    247. De his qui in congregatione sibi commissa solummodo ex familia ecclesiastica clericos aggregare student.
     248. De episcopis aliisque religiosis uiris tabulizantibus, uel ludentium sociis.
    249. Nullus episcopus cogatur subiectum sibi clericum de suo clero dimittere
    250. Ut episcopi sua manu non cedant.
    251. Quod nichil prosit sacerdoti, etiamsi bene uiuat, si male uiuentibus non contradicat.
    252. Si presbyter post acceptum gradum uxorem duxerit.
    253. De subintroductis mulieribus.
    254. Episcopos uel sequentes ordines, qui sacrosancta mysteria contrectant, placuit ab uxoribus abstineri.
    255. De presbyteris qui uxores acceperunt uel fornicati sunt.
     256. Quod sacerdotes et leuite cum mulieribus sociari non debeant.
    257. De his qui mulieribus adulteris iuncti sunt.
    258. De diuersis ordinibus ab uxoribus abstinendis.
    259. Quod clericis carnale coniugium denegetur.
    260. De incontinentia sacerdotum seu leuitarum.
    261. Ut episcopus et presbyter uxorem suam, quam debet caste regere, non relinquat.
    262. Epistola Hormisde pape per uniuersas prouincias.
    263. De suspecta sacerdotum infamatione.
    264. Quale mereatur occultatio dolosa supplicium, et quantum remedii habeat confessio peccatorum.
    265. De non contempnendo oblationes presbyteri  coniugati.
    266. Ut presbyteri et diaconi in grauiori culpa conuicti manus impositionem tamquam laici non suscipiant.
    267. Quod presbyteri et diaconi si in aliquod crimen prolapsi fuerint, non possint per manus impositionem penitentie remedium consequi.
    268. Quod incertum sit utrum priorem gradum episcopus post lapsum accipiat.
    269. De ministerio quod agit post penitentiam qui sub gradu peccauit.
    270. De lapsis gradibus.
    271. Epistola Isidori episcopi ad Massonem episcopum de restauratione sacerdotum.
     272. Quod sacerdotibus lapsis, in monasterio penitentia agenda est.
    273. De lapsis sacerdotibus post acceptum sacrum ordinem, ut post penitentiam ad ministerii officium reuocari non possint.
    274. Gregorii PP. responsum ad Secundinum seruum Dei inclausum de restauratione sacerdotali.
    275. De reconciliatione episcoporum.
    276. Qualem oporteat clericum esse.
    277. De Polychronio Hierosolymitano episcopo.





CAPITULA LIBRI TERTII DE MINISTERIIS ECCLESIASTICIS, etc.

    1. De differentia presbyteri ad similitudinem ministerii  episcopi.
    2. De causis quibus immolabant sacerdotes in lege naturali, quorum primus Melchisedec immolans ptulit.
    3. De causis quibus immolabant sacerdotes legaliter, quorum primus Aaron
    4. De causis quibus immolant sacerdotes in nouo federe.
    5. De modis quibus nunc immolat Ecclesia.
    6. De uniuerso sacrificio propter quattuor leges.
    7. De ordine sacerdotum erga principem et populum.
    8. Quod non habeant sacerdotes hereditatem nisi Deum.
    9. De superfluis sacerdotum ecclesie dandis.
     10. Ut sacerdos non querat pretium ministerii.
    11. De iure sacerdotum.
    12. De pena resistendi sacerdoti.
    13. Quod danda sit pars substantie mortui sacerdotibus.
    14. Ut sacerdos non accipiat munera iniquorum.
    15. Quod non nocet uictus ac uestimentum necessarium, nisi superflua recipiat dona.
    16. Quod dona iniquorum a sacerdote recipienda sint, ut pauperibus tamen erogentur et captiuis.
    17. Quod non debet sacerdos estimare sibi dona oblata sua esse, sed ecclesie.
    18. Quod superiores gradus non debent curas seculares habere.
     19. Quod non nocet ministerio ministrantis contagium uite.
    20. De increpatione malorum sacerdotum.
    21. Quod Pasche temporibus presbyteri et diaconi remissionem peccatorum per parochias dent.
    22. Quo tempore Pascha celebretur
    23. Ad aliam parochiam eulogias, que oblate sunt, minime destinandas.
    24. De lectionibus que debeant recenseri in sabbatis.
    25. Quod interstitium psalmorum debeat in conuentu fidelium fieri.
    26. Quod pro episcopo infirmo sacerdos non ministret.
    27. De precibus post sermonem habitum ad plebem  faciendis, et de his quo intra sacrarium communicare conueniat.
    28. Non licere presbytero introire ad altare prius quam ingrediatur episcopus.
    29. Quod missa non ab alio sed ab eo qui cepit compleri debeat.
    30. Quod non debeant sacerdotes aut clerici amicti palliis et precincti lumbos in ecclesia ministrare.
    31. Quod episcopi, presbyteri, diaconi, secularibus indumentis non debeant uti.
    32. Nullus clericus causam dicat cinctus nisi in ecclesia.
    33. Quod episcoporum cubicularii, non laici, sed clerici uel monachi esse debeant.
     34. De his qui debeant in ambone, id est in pulpito, psallere.
    35. Quod cantantibus et psallentibus Domino, angelorum adsint presidia, et maledictus homo qui opus Dei facit neglegenter.
    36. Quod pueros eunuchizari nefarium sit, et de cantoribus ecclesie.
    37. De cantoribus et psallentibus.
    38. Quod cum disciplina debet cani.
    39. De modulatione cantandi in ecclesia.
    40. Ut sacris altaribus dediti, cantores non eligantur
    41. Quod laudanda est Ambrosiana melodia, et quod per ipsam ad credulitatem multi peruenerunt; et quod propter ipsam melodiam, castrationem ab  hominibus fieri abonimandum est.
    42. De precibus nona et uespera celebrandis.
    43. Si frater nominandus inter missarum sollempnia, an non.
    44. Cuiusnam specialiter in ecclesia nomen taceatur.
    45. Epistola beati Damasi pape ad Hieronymum de ordine missarum.
    46. Ut nullus sacerdos sacrificium altaris in panno tincto celebret.
    47. Ut nichil aliud in sacrificio preter id quod statuit offeratur.
    48. Ut in altari ubi episcopus missam facit, non liceat ipso die sacerdoti missam celebrare.
     49. Quod ministri altaris oblatione celebrata debeant communicare.
    50. De altari moto.
    51. Quod Dominica eucaristia uere sit caro et sanguis Christi.
    52. Utrum cotidiana accipienda eucaristia.
    53. De secularibus quoties accipere eucaristiam debeant.
    54. Quod fideles laici ingredientes ecclesiam communicare debeant.
    55. Nullus presumat ad celebrandam missam cum baculo introire, nec cum uelato capite altari assistere.
     56. De affligendo corde inter missarum sollempnia.
    57. De his qui intrantes ecclesiam propter nimiam luxuriam sacramento se abstinent.
    58. Quod sollempnitates sanctorum non tam cibis quam animi exsultatione celebrande sint.
    59. Ut populus ante completam missam et benedictionem acceptam egredi non presumat.
    60. Nec laicus nec femina ingrediatur ad altare.
    61. Ut sacrarium mulieres non intreant.
    62. Ne femine in cemeteriis peruigilent.
    63. Ut nullus ciuium festiuitates maiores in uilla celebret.
    64. De his qui tardius ad ecclesiam accedunt.
    65. Quod usuras non clerici solum exigere non debeant, sed nec laici Christiani.
     66. Oblatas in quadragesima non oportere offerri.
    67. Oblatas offerri in domibus non oportere.
    68. Que species non ad altaris sacrificium, sed ad simplicem benedictionem debeant offerri.
    69. Ut ea que in ecclesia offerri non possunt, ad domos sacerdotum a fidelibus deferantur.
    70. Quod Domini erunt que offeruntur.
    71. De omnibus Deo immolatis.
    72. De his qui retrahunt sanctificata.
    73. De eo qui nudauerit ecclesiam.
    74. Quod humanius agat ecclesia cum his qui retrahunt oblationes.
    75. Quod non exspoliande sunt ecclesie, si mali sint principes earum.
    76. De oblationibus non mouendis, nisi necessitas  suaserit.
    77. De quattuor oblationibus ecclesie Dei.
    78. De decimis.
    79. De oblatione degentis sub censu non percipienda.
    80. De oblatione puerorum  mutanda, si mundo; non mutanda, si Deo
    81. De uotis puerorum uel mulierum retrahendis, uel non retrahendis.
    82. De obligationibus antiqui temporis retractis, in ius antiquum reuocandis.
    83. Quod non oporteat oblationes, que deferuntur ecclesie, uoluptatibus admisceri.
    84. De oblationibus liberi hominis non retrahendis.
     85. De iure sepulture. De uiris et uxoribus in uno sepulcro sepeliendis.
    86. Quod mulier post mortem prioris uiri libera sit cum secundo uiro coniungi et sepeliri.
    87. De mortuo non retinendo
    88. De uiris et mulieribus non uno sepulcro sepeliendis; sed unusquisque sepeliatur in sepulcro paterno.
    89. Quod pro plaga grauissima reputatur ei qui non sepelietur in patrum sepulcro.
    90. De exemplo consepeliendi uiros feminasque, si pares merito sunt  .
     91. Quod debeat homo in ecclesia sua sepeliri, etiam monachus.
    92. Quod mittenda sors inter ecclesiam et sepulcrum patris.
    93. Quod sepulcrum uendi non debeat.
    94. Quod non prodest malis sepeliri in locis sanctis.
    95. De retinendis corporibus  .
    96. De transmigratione corporis martyrum.
    97. De cura pro mortuis. De quattuor modis quibus adiuuantur mortui.
    98. De his que offerri debent.
    99. De sacrificio pro mortuis.
    100. De orando pro mortuis.
    101. De ieiunio pro mortuis.
     102. De remissione non querenda post mortem cum in uita sit quesita.
    103. De testimonio uiui super mortuo.
    104. Quod non facile firmatur testimonium super mortuo.
    105. De testamento mortui super uiuo.
    106. De his qui submutant oblationes mortuorum.
    107. De his qui suas uel propinquorum oblationes ecclesie fraudant.





CAPITULA LIBRI QUARTI DE MONACHIS.

    1. De nomine monachorum.
    2. De exordio et auctoritate monachorum.
    3. De tribus malis monachi, querela, ultione, iracundia.
     4. De uariis generibus monachorum.
    5. De monachorum totius substantie oblatione.
    6. De monacho profugo.
    7. De monacho remissius non retinendo ab abbate suo.
    8. Quod monachus abbatem pessimum deserere debet.
    9. Quod non suscipiendus est monachus alterius.
    10. De uago monacho excommunicando, et illo qui eum suscipit.
    11. De pena monachi qui filium genuerit.
    12. Si quis monachus uxorem duxerit, aut monacha uirum duxerit.
    13. Quod non oportet monachum a congregatione  secedere.
    14. De monachis qui cognatorum miserentur.
    15. Quod monachus debet dare abbati acquisita.
    16. Quod non liceat monasteria consecrata diuersoria secularia fieri.
    17. De monasterio construendo.
    18. De monasterio uel oratorio per uim non auferendo.
    19. De archimandritis, et ut constitutio communis sit monachorum et sanctimonalium.
    20. Abbas non ob aliud sed ob dignos mores ordinetur. Missas illic publicas episcopus non faciat.
    21. Quod ex alio monasterio possit ordinari abbas,  et quod monachus ad ecclesiasticum ordinem ueniens, non possit iterum in eodem inhabitare monasterio.
    22. De monachorum promotione.
    23. Quod monachi ad sacrum ordinem promoti non debeant a suo proposito deuiare.
    24. De monachorum uel laicorum promotione.
    25. De monachi promotione non nisi uetera statuta seruari debere.
    26. Ut de alieno monasterio susceptos, nec prepositos monasteriis nec clericos liceat ordinare.
    27. Quod de familia ecclesiastica nemo conuersationis gratia in monasterium festinare debeat, nisi prius in laico habitu probetur.
    28. De electione monachi ad ordinem.
     29. De pueris uel puellis monachis.
    30. Sicut nullus abbas fieri, ita nullus conuersus sine biennali tempore tonsurari permittatur.
    31. De monachis et uirginibus qui suam professionem non custodiunt.
    32. De non manentibus in suo proposito.
    33. De uirginibus et monachis.
    34. De monachis et uirginibus propositum non seruantibus.
    35. De proposito monachi epistola pape Leonis.
    36. De his qui sine crimine per uim in monasterium missi sunt
    37. Quod monachi per uim fieri non debeant.
    38. Quod ex clero monachus factus, nec ad suam nec ad aliam ecclesiam propria uoluntate remeare  possit.
    39. De ordinatione monachi.
    40. De monachis qui solo habitu existunt.
    41. Si uir uel mulier ad solitariam uitam transierit.
    42. Si laicus coniugatus monachus fieri uoluerit.
    43. De coniugum conuersatione non uno sine altero.
    44. Si quis inter celebrandum mysteria ministris Dei iniuriam fecerit.
    45. Si sponsus uel sponsa ad monasterium confugiat.
    46. Quid si ad monasterium quis secesserit.
    47. De eo qui monasterium suum reliquit.
     48. Ut monachi uel monache in ciuitatibus non deambulent.
    49. De monacho adultero.
    50. De monachis qui uxores accipiunt.
    51. Quod mulieres in monasterium ingredi non debeant, nec eas monachi commatres facere presumant.
    52. Ne uenditiones abbates facere presumant.
    53. De honore monachis competente, et ut nullus eorum temptet ecclesiastica aut secularia inquietare negotia, nec alienum seruum preter conscientiam domini eius suscipere.
    54. De discretione monachorum.
     55. De indiscretione monachorum.
    56. De quadam perfectione eorum qui in solitudine uiuunt.
    57. Ob humilitatem potest abbas relinquere locum suum.
    58. Abbas non prouocatur ad synodum.
    59. Abbas duo monasteria non habeat.
    60. Iuuenculam abbatissam fieri non debere.
    61. De ordinatione diaconisse.
    62. De diaconissis.
    63. De uirginibus uelatis uel non uelatis si deuiauerint.
    64. De puellis que spontanea uoluntate habitum susceperint.
    65. De uirginibus sacris.
     66. Ut prefixis diebus sacre uirgines uelentur.
    67. Ut uidue non uelentur.
    68. De sollicitudine pro uirginibus gerenda.
    69. Si deformes filias uirginitati parentes dedicent; et quod truncatorum corporum pudicitia non prosit.
    70. De uirginibus etiam minoribus uelandis.
    71. Ante XXu annum nec diaconi, nec uirgines consecrentur.
    72. De uita adulescentularum.
    73. Si deuota maritum acceperit.
    74. De separatione uiduarum et clericorum.
    75. De uirginitatis laude in utroque sexu.
    76. De dissimulatis uirginibus et eorum moribus.
    77. De ueris uiduis.
     78. De statu uidue.
    79. Quod debeat ecclesia uiduas debiles alere.
    80. De palliatarum nomine.
    81. Quod non debet uirgo uelari ante duodecimum etatis sue annum.
    82. De duobus generibus palliatarum.
    83. De honore palliatarum religiosarum.
    84. Quomodo duo genera palliatarum uiuere debeant.
    85. De malis penitentibus mulieribus.
    86. Ut mulieres uiros non doceant.
    87. Ut femine non accipiant ullum uirile aut sacerdotale officium.
    88. De nomine presbytere.
    89. De relicta a clerico.
     90. Quod mulier tonderi debeat.





CAPITULA LIBRI QUINTI DE GRATIA BAPTIZANDORUM, etc.

    1. Quod gratiam Dei etiam baptizandorum testatur instituta purgatio, cum exorcismis et subflationibus spiritus ab eis abigatur.
    2. Ut post Pascha et Pentecosten baptisma non celebretur.
    3. Quod Paschate et Pentecoste sit baptizandum.
    4. De trina mersione.
    5. Quod omni tempore hi qui in necessitate mortis aut egritudinis uel obsidionis siue persecutionis aut naufragii urgentur, debeant baptizari.
     6. De fide in egritudine baptizati.
    7. Qualiter baptizari liceat eos qui subita infirmitate commutescunt.
    8. De catechumena pregnante.
    9. An pregnans mulier debeat baptizari.
    10. De infantibus baptizandis quoties dubitatur utrum fuerint baptizati.
    11. Quod hi, quibus dubium est utrum baptismum perceperint, necesse est ut renascantur.
    12. Quod hi qui se baptizatos cognoscunt, sed in qua fide nesciunt, per manus impositionem suscipiendi sunt.
    13. Quod ecclesie baptismate baptizatus, denuo baptizari non debeat.
    14. De his qui rebaptizati sunt, quantum peniteant.
     15. De Arianis non rebaptizandis.
    16. De baptizatis qui nondum confirmati moriuntur.
    17. Statuta sancti Siluestri, quod baptizatum linire chrismate presbyter debeat.
    18. Quod non debent baptizati nisi ab episcopo consignari.
    19. Quod Iudeus, si uoluerit, ante Pascha baptizari possit.
    20. Quod in nomine Trinitatis debeat baptizari.
    21. Quod non debeat una mersio in baptismate quasi in morte Domini prouenire.
    22. De his qui non sponte sed inuiti ad iterationem baptismi compulsi sunt
     23. Quod non debeat hereticorum baptisma comprobari.
    24. Ut hi qui ab hereticis baptizati sunt, sola sancti Spiritus inuocatione firmentur.
    25. De energumenis baptizatis.
    26. Ut nulla pretia de baptizandis consignandisque fidelibus exigantur. Quod siqui perpetrare fuerint deprehensi, honoris sui periculum subituri sunt.
    27. De his qui circa mediam septimanam ad baptismum ueniunt.
    28. De perceptione fidei, et redditione eorum qui baptizantur.
    29. Ut nullus minister sine chrismate proficiscatur,  ubi et presbyter minister ostenditur.
    30. Ut ab alterius episcopo chrisma nullus accipiat.
    31. Ut archipresbyteri in cena Domini chrisma petant.
    32. De chrismate infantibus impertiendo.
    33. De signatione baptizandorum.
    34. Quod hi qui baptismum petunt, non solum baptizentur, sed doceantur etiam qualiter uiuere debeant.
    35. Quod baptismus si fuerit traditus ab adultero uel latrone, permaneat inlibatus.
    36. Si ob necessitatem in uino baptizetur egrotus.
     37. Si cum uase aut cum manibus eger infans baptizetur.
    38. Si quis rustice baptizat.
    39. De iterato baptismo.
    40. Quod pro infirmis debeat sacerdos orare, et iuxta preceptum sancti Iacobi oleo perungere.
    41. De moribus Christiani.
    42. Ut non faciamus homines malos.
    43. De his qui se putant iustos esse, et non sunt.
    44. De moderantia in uestibus Christianorum.
    45. Quod debet Christianus septem  cum suo uocabulo a Christo sumere.
    46. De his quibus pertinet nomen Christiani.
    47. De malis personis tempore nouissimo.
    48. De administrationibus secularium iudiciorum.
     49. Quod qui preces uel criminales dictant habeantur inmunes.
    50. De obseruatione Dominici diei.
    51. Item de die sancto Dominico.
    52. De operatione die Dominico.
    53. De his qui die Dominico Pentecostes genu flectunt.
    54. De his qui die Dominico ieiunant tamquam nichil pre ceteris differat.
    55. De spectaculis, ut die Dominico uel ceteris sanctorum sollempnitatibus minime celebrentur.
    56. De histrionibus Christianis factis.
    57. Quod in festiuitatibus sanctorum ballationes et ludibria fieri, magnum peccatum sit.
    58. Contra illos qui dicunt Dominicis diebus nullum  debere lauari.
    59. Quod de conuiuiis, que ex agape fiunt, escarum partes clerici accipere non debeant.
    60. Non licere clericis ludiosis spectaculis interesse.
    61. In ecclesiis prandia fieri non debere.
    62. De his qui esum carnium in clero constituti defugiunt.
    63. De imaginibus uel cruce adorandis.
    64. Quod honorare debemus reliquias martyrum uel elementa Dei, sed Deum adorare debemus.
    65. Excepto creatore, creaturam adorare non debemus.
    66. De imaginibus ab hereticis confractis et ab ecclesiis  proiectis.
    67. Item de imaginibus propter Deum uenerandis.
    68. De distantia inter adorare imagines Dei et idolorum culturam.
    69. Ut supra de imaginibus.
    70. De hereticis capitula quinque.
    71. De causa qua sunt heretici.
    72. De heresiarchis.
    73. De hereticis uitandis post correptionem
    74. De heretico expugnando.
    75. De Christianis qui sabbatizare, uel iuxta quendam modum iudaizare noscuntur.
    76. Quod in sabbato uacatio fieri non debeat.
    77. De martyribus hereticorum.
     78. De his qui ab hereticis uel Iudeis festiuitatis eorum dona suscipiunt.
    79. De Christianis qui Iudeorum azyma comedunt.
    80. De Christianis celebrantibus festa gentilium.
    81. De hereticis intrantibus in ecclesias uel basilicas martyrum.
    82. De catechumenis lapsis.
    83. De catechumenis peccantibus.
    84. Ut sacramentum catechumenis non prebeatur.
    85. Quod non admittantur ad clerum ab hereticis rdinati.
    86. De hereticis si ad catholicam fidem conuertantur.
     87. Quod omnis cuiuslibet ordinis clericus qui catholicam deserens fidem heretice se communioni miscuerit, si ad ecclesiam conuersus fuerit, in eo gradu quo fuerat, sine promotione permaneat.
    88. Quod Iudei Christiana mancipia non habeant.
    89. Item de Hebreis qui Christiana mancipia comparantes circumcidere presumpserunt.
    90. De his qui in seruitio Iudeorum ex Christianis fieri uolunt.
    91. Non inuitus conuertatur ad fidem Christi.
    92. Qui diuersis causis gentilitatis ritus aliquid peregerunt.
    93. De his qui timore ritus gentilium peregerunt.
    94. De his qui in locis idolorum manducauerunt.
    95. De his qui frequenter idolis immolauerunt.
     96. De his qui conuiuio gentilium et escis immolaticiis usi sunt.
    97. De his qui et aliis sacrificandi causam attulerunt.
    98. De his qui cum essent catechumeni idolis immolauerunt.
    99. De his qui propter necessitatem lapsi sunt, quando peniteant.
    100. De catholicis ad heresim transeuntibus.
    101. De episcopis qui hereticos uel paganos hereredes instituunt.
    102. De hereticis si in mortis discrimine conuertantur.
    103. De his qui terrore compulsi sunt ut hereticis  communicarent, si se ab hereticis separare uoluerint, ut ab Ecclesia catholica suscipiantur.
    104. De Christianis qui ad apostasiam transierunt, et idolorum sacrificiis contaminati sunt.
    105. Ab hereticis eulogias accipi non debere.
    106. De hariolis et haruspicibus.
    107. De his qui diuinationes expetunt.
    108. De his qui angelos colunt.
    109. De diuinis et sortilegis.
    110. Quod non liceat Christianis obseruationes diuersas adtendere.
    111. Quod non liceat in collectione herbarum aliquas incantationes adtendere.
    112 Quod non liceat Christianis mulieribus uanitates in suis lanificiis obseruare.
     113. Ut auguria uel incantationes non obseruentur.
    114. De Christianis non debentibus querere diuinationes.
    115. De inanitate bonorum operum quamdiu sit homo in hac obseruantia.
    116. De pena diuinationis huius.
    117. De penitentia Christianorum diuinationes obseruantium.
    118. De auguriis non obseruandis etiamsi uera sint.
    119. De causa qua demones plus sciunt quam homines.
    120. De licentia Christiana 





CAPITULA LIBRI SEXTI DE DIuERSIS.


    1. De nomine ecclesie.
    2. De uera ecclesia non habente nisi tria.
    3. De tribus quibus debet ecclesia non uti.
    4. Quod querendi sunt defensores ad defendendam ecclesiam.
    5. De ecclesia res non repetente.
    6. De hereditate iusti non auferenda.
    7. Quod liceat ecclesie sumere de spoliis.
    8. De blasphemantibus ecclesiam mundialibus.
    9. Ut ecclesia mundiales increpet.
    10. Non oportere de religione luera terrena sectari.
     11. De discordantibus reiiciendis ab ecclesia.
    12. De his qui post odium ad pacem non reuertuntur.
    13. Ut oblationes fratrum discordantium non recipiantur.
    14. De unitate non scindenda, et de concordia ecclesie.
    15. Quod non diuidenda sit ecclesia.
    16. De diuisione parochie inter duos episcopos.
    17. Quod melior sit diuisio quam discordia.
    18. De duobus super uno agro contendentibus.
    19. Qui ecclesie facultates usurpant sub obtentu misericordie.
    20. De collecta pecunia non uituperanda, necessitate cogente.
     21. Ut seruos, qui ad ecclesiam confugerint, post iuramentum exire nolentes liceat occupare.
    22. Quod ecclesia non debeat fugientia retinere mancipia.
    23. Incipit de locis sanctis, in primis de edificantibus ecclesiam in territorio alicuius episcopi.
    24. De locis sine martyribus.
    25. De conuersatione aduene accipientis locum.
    26. De querentibus mutare locum.
    27. Quod non de loco ad locum querendus est Deus.
    28. Quod locus consecratus custodiendus est ab immundis.
    29. De termino locorum sanctorum.
     30. De loco sancto a malis non tangendo.
    31. De eo qui detrahit locis sanctorum martyrum.
    32. De locis sanctis colendis.
    33. Quod carior sanguis sanctus quam locus.
    34. Probatio cur carior sanctus sanguis quam locus.
    35. De ecclesiis ab infidelibus non fundandis.
    36. De aduena proprio arbitrio construere locum non potente.
    37. De aduena si non potuerit, et uoluerit locum obtinere.
    38. Quod non sanctis locorum conditoribus sacrificandum, sed Deo.
    39. De termino loci sancti signati terminatoque a  tribus personis.
    40. De numero terminorum sancti loci.
    41. De his qui loca pro tempore retinent, qualiter recedentes separari debeant.
    42. Explicit de locis sanctis. Incipit de tonsura, in primis de exordio tonsure ecclesie.
    43. De primo clerico tonso.
    44. De quinque causis quibus tonsuratus est Petrus.
    45. De sacramento radendi in anima habendo.
    46. De excommunicandis clericis qui non tonsurantur tonsura romana.
    47. Ut nullus clericus aut monachus comam laxare presumat.
    48. Incipit de ordine excommunicationis. Cum excommunicato  non communicetur, et de modis excommunicationis.
    49. De excommunicandis malis.
    50. De excommunicanda mensa malorum.
    51. Quod non oportet a malis hominibus munera accipere.
    52. De non dicendo aue peccatoribus et non recipiendo.
    53. Quod non cito excommunicandus sit, qui innocenter uel necessitate conuiua peccatorum est.
    54. Quod non excommunicandi sunt qui in macellum ueniunt.
    55. Quod melius est secedere a malis, ne immature quis cum illis pereat carnaliter.
    56. Quod non nocet bonis deprehendi cum malis.
     57. Quod non nocet meritis bonorum mori cum malis.
    58. Quod non debet excommunicatus offerre uel baptizare, nisi solum orare.
    59. Quod non suscipienda sit eleemosyna excommunicati. Incipit de testimonio.
    60. De quinque modis testimonii.
    61. Quod tribus rebus probatur uerus testis.
    62. Quod non recipienda sit repentina testificatio.
    63. De tribus personis quibus obnoxius est falsus testis.
    64. De his qui ad testimonium non admittendi sunt.
    65. Quod respiciende sint persone testantium.
     66. Quod idem est dicere falsum testimonium, et credere dicenti.
    67. De mendacio non suscipiendo.
    68. De mendacio dampnando.
    69. De catholicis temere testantibus.
    70. De testimonio prohibito.
    71. De testimonio timendo ac pluribus.
    72. De uindictis falsi testis.
    73. Incipit de iudicio, in primis de nomine iudicii.
    74. De personis eligendis ad iudicium.
    75. De pluribus iudicibus in una gente.
    76. De iudicio incerto minorum iudicum a maioribus inquirendo.
    77. De loco iudicum.
     78. De tribus quibus indiget iudex.
    79. Quod non oporteat sensum scripture deprauare.
    80. Admonitio iudicum ut pacem sequantur.
    81. De quibusdam iudicibus legis.
    82. De non accipiendis personis in iudicio.
    83. De iudicio incerto non faciendo temere.
    84. Quod iudicia secundum tempus et loca iudicanda sunt.
    85. Ut iudex neminem timeat.
    86. Iudices ecclesie quales fieri debeant.
    87. De tribus principalibus modis peruertendi iudicium.
    88. De ceteris causis quibus commutantur iudices.
    89. De ira causidicorum turbante iudicii ordinem.
     90. De iurgatoribus qui controuersiam cunctam faciunt incertam.
    91. De probatione iudicum.
    92. De statu iudicum.
    93. De iudicio bonorum iudicum non mouendo, et honore eorum.
    94. Ut iudicium clericorum non sit apud iniquos.
    95. Quod liceat clerico repetere causam uel respondere.
    96. De laicis non iudicantibus presente episcopo uel scriba uel sancto.
    97. De iudicio bonorum. Iudicium Spiritus sancti machera discernendum.
    98. De bono iudice laudando et malo contempnendo.
     99. Quod debet iudex cito iudicare.
    100. Quod non debet cito iudicare.
    101. Quod non debet iudex uolubilis esse in iudicio.
    102. Quod mutandum iudicium mendax.
    103. Quod oportet principes iudicium inire cum seruo.
    104. Quod non debet seruus inire iudicium cum principe.
    105. Incipit de commendationibus mortuorum, in primis de commendatione patris aut principis non mutanda.
    106. De principe uel episcopo sua propria commendante.
     107. Quod non debet princeps commendare de rebus ecclesie.
    108. Quod potest princeps aliquid commendare de rebus ecclesie consentientibus clericis.
    109. Degens sub censu nichil commendet.
    110. Si degens sub censu commendauerit uoluntate sua.
    111. De commendatione paruulorum retrahenda aut non retrahenda.
    112. De commendatione degentis sub coniugio.
    113. Incipit de iussoribus, et ratis, et stipulationibus, id est de eo quod soluit fideiussor dirigens manum pro extraneo.
    114. Quod non debet clericus esse fideiussor pro laico.
     115. De personis indignis ad fideiussionem.
    116. De tempore quo debent ratas soluere.
    117. De modo quo reddent debitum.
    118. Quod non debet aliquis emere aut uendere sine ratis et stipulatione.
    119. Incipit de debitis et pignoribus, in primis de debitis reddendis.
    120. Quod debitum debet reddi, licet post mortem, ei cui debetur.
    121. De debitis dimittendis illis qui debiles aut inopes sunt.
    122. Fenus gauisi accipimus, tristes reddimus.
    123. De mercede mercenariis cito reddenda.
    124. De datis beneficiis sine uice.
    125. De pignore sumendo.
     126. De quantitate pignoris et ratione.
    127. De usura querenda moderata.
    128. Penitens si usuram exegerit, inter ostiarios deputetur. uel de quibus penitentibus dicat. Excerpta Martini.
    129. Incipit de ueritate, in primis de donis non recipiendis pro ueritate ostendenda.
    130. De ueritate credenda quocumque ore prolata sit.
    131. De his qui contra ueritatem sentiunt.
    132. Quod non oportet tacere ueritatem.
    133. Quod ueritas pretiosior est omni re.
    134. De discretione mendacii et ueritatis.
    135. Quod non amatur ueritas.
    136. De ueritate concussa.
     137. De ueritate non opprimenda humilitatis causa.
    138. De tribus modis quibus cognoscitur omne uerum.
    139. Quod non ualet semper ueritas.
    140. Quod non sit crimen quemquam increpare in ueritate.
    141. De moderatione increpationis.
    142. Incipit de dominatu et subiectione, in primis de mansuetudine dominorum in seruos.
    143. De subiectione seruorum dominis suis.
    144. De subiectione subditorum potestatibus maioribus.
    145. Quare Deus permiserit seruos.
     146. De his qui iugum famulatus abiiciunt christianitatis obtentu.
    147. Incipit de regno, in primis de nomine regni.
    148. De ordinatione regis cum sorte.
    149. De ordinatione regis cum oleo.
    150. De duabus uirtutibus regis.
    151. Quod omnis potestas a Deo sit.
    152. Quod maiorum regum opera destruantur.
    153. Quod principes si delinquant, difficile corrigantur, et uiam ostendant erroris.
    154. Quod populi peccato sint principes mali, et quod principum culpa sint iudices iniqui.
    155. De increpatione regum.
    156. Quod bonorum regum opera edificent.
    157. De censu regi dando.
     158. De censu non reddendo per ecclesiam liberam a mundialibus rebus.
    159. De grauitate imperii.
    160. De moderato imperio.
    161. De dominis rapere non debentibus aut fraudare.
    162. Quod breue regnum iustum melius est longo iniquo.
    163. Sermo regis gladius est, quanto magis sermo Domini nostri!
    164. De sermone regis protegente inimicum aut uinctum, sed tantum misericordie causa.
    165. Quod non oportet iuuenem regnare.
    166. Ne rex habeat plures uxores.
    167. De non adulando regi uel peccatoribus.
     168. De non custodientibus regem.
    169. Incipit de sorte, in primis de sorte mittenda in dubiis et incertis.
    170. Quod non est electio humana in sorte.
    171. Quod non semper sortibus credendum, sed Deo.
    172. De quatuor causis in quibus sors legitur missa.
    173. De his inter quos mitti sors debet.
    174. Incipit de patribus et filiis, in primis de nomine patris et filii.
    175. De modis filiorum.
    176. De anima mortificanda in peccato proprio.
    177. De peccato patris ueniente in filios suos, tamen a Deo.
     178. De iniquitate patrum tradenda in multos posteros.
    179. De iniquitate filiorum in parentes suos tradenda, si consenserint filiis.
    180. Quod non solum sermone quisque corripere debet, sed potestate.
    181. De iniquitate filiorum patres non criminante, si correxerint.
    182. De ueritate patrum in filios trahenda.
    183. De iustitia patris filium non adiuuante.
    184. Quod iustitia patris honorificat heredem bonum.
    185. Quod iustitia filii non honorificat parentem iniustum.
     186. De correctione filiorum a patre secundum doctrinam Domini.
    187. De iniquitate filiorum in patres suos.
    188. De pietate in parentes.
    189. De parentibus suis honorandis.
    190. Quod parentes non sunt uite auctores, sed Deus.
    191. De his qui christianitatis obtentu despiciunt filios.
    192. Quod preponendus sit Deus filiis et propinquis irreligiosis.
    193. Incipit de parentibus et eorum heredibus, in primis de pietate parentum erga heredes, et de hereditate in perpetuum conseruanda.
    194. De ratione primogeniti.
     195. Quod pater potest dare partem uni filiorum extra alios.
    196. Quod pater potest ordinare nepotes suos in loco filiorum.
    197. Quod pater potest minorem precellere maiori.
    198. Quod priuantur alii filii hereditate pro debito suo.
    199. De hereditate seruanda filiis legitimis.
    200. De hereditate filii morientis ante patrem Deo danda, et aliis filiis non reseruanda.
    201. De diuisione hereditatis in tres partes.
    202. De diuisione regionis inter reges et ecclesiam.
    203. De hereditate proximi non tenenda per uim.
     204. Quod filie principalem hereditatem cum fratribus non habent.
    205. Quod filie diuidunt hereditatem non principalem.
    206. De ministris egrotantium hereditatem consequentibus.
    207. Incipit de placendo proximis, in primis de unoquoque placente proximis, siue sit plebilis, siue ecclesiasticus, siue penitens.
    208. Quod unusquisque debet dimittere proximis suis.
    209. De non dimittendo una uice nec septies, sed septuagies septies.
    210. De differentia familie Christi et diaboli.
    211. De homine non habente quod reddat proximo  nisi pacem.
    212. De tribus fraudationibus seculi.
    213. Incipit de substantia hominis, in primis de substantia hominis punienda pro peccato eius.
    214. De substantia hominis non punienda pro peccato eius.
    215. De tribus liberis a peccato alieno.
    216. Incipit de bestiis, in primis de nomine bestiarum.
    217. De bestiis mitibus constringendis.
    218. De bubus cornupetis.
    219. De boue occidente bouem
    220. De animali non nutriendo si noceat.
    221. De tribus necessitatibus hominum.
     222. Incipit de ducatu barbarorum, in primis de eo quod reus est sanguinis qui ducatum prebet barbaris.
    223. De tribus reatibus Iude.
    224. De pena ducentium barbaros.
    225. De penitentia ducentis barbaros.
    226. Incipit de carnibus edendis, in primis de tempore quo concesse sunt carnes esui humano.
    227. De usu carnium illicito.
    228. De usu piscium ualde licito.
    229. De cauenda dispensatione in edendis cibis, maxime in carnibus.
    230. Quod opes non obsint bene utenti, et quod non quadrupedum esus, sed gula denegetur.
    231. De esu auium licito.
     232. De esu ferarum maxime ceruorum licito.
    233. De esu animalium, hoc est suum, licito.
    234. Quod omne animal mortuum sine effusione sanguinis morticinum est.
    235. De suffocato uel a bestia capto.
    236. De morticino et suffocato.
    237. Quid significet quod carne cum sanguine uesci uetabatur.
    238. Contra eos qui dicunt, omne quod in os intrat non coinquinat homines.
    239. Incipit de conuiuiis, in primis de predicando in conuiuiis.
    240. De scurrilitatibus et turpiloquio in conuiuio uitandis.
    241. Quod non oportet conuiuium fieri in festis  gentium, sed ieiunium.
    242. De tribus quibus constat dignitas epule.
    243. Incipit de hospitalitate, in primis de obseruatione hospitalitatis.
    244. De profectu hospitalitatis.
    245. De cauendis hospitibus.
    246. De mercede suscipiendis.
    247. Incipit de silentio et eleuatione uocis, in primis de eo quod silendum est.
    248. De his qui continentur in silentio.
    249. De moderatione et custodia oris.
    250. De sermone otioso.
    251. Quod melius est premonere quam silere.
    252. De quatuor que sunt in eleuatione uocis.
    253. Incipit de maledictionibus et benedictionibus,  in primis de eo quomodo maledicendi sint inimici.
    254. De maledictione timenda.
    255. De duobus modis orandi pro inimicis.
    256. De inimico proprio non maledicendo, sed inimico Dei et ecclesie.
    257. De morte inimici non roganda.
    258. De maledictionibus in dialogo.
    259. Incipit de contrariis causis, in primis de exemplo non operandi in sublimi gradu, et e contra operandi etiam episcopo.
    260. De exemplo peregrinandi, et e contra remanendi  in loco proprio, et faciendi uoluntatem Dei in eo.
    261. De licentia christianorum in cibis, et e contra eadem cercenda.
    262. De licentia maledicendi inimicis, et e contra non maledicendi.
    263. De immobilitate doctrine, et e contra mobilitate.
    264. De non obliuiscendo in prosperis, et e contra non negando in aduersis. Explicit.





INCIPIUNT CAPITULA LIBRI SEPTIMI DE HOMICIDIO, MATRIMONIO, IUREIURANDO, IEIUNIO, ELEEMOSYNA ET ORATIONE.

    1. De penitentia diuersa homicidarum sponte occidentium.
     2. De his qui non sponte homicidium commiserunt.
    3. De homicidio uel falsis testibus.
    4. Si quis quemcumque per maleficium hominem interfecerit.
    5. De his qui sibi quacunque negligentia mortem inferunt, uel pro suis sceleribus puniuntur.
    6. De his qui seruos suos extra iudicem necant.
    7. Si domina per zelum ancillam occiderit.
    8. De eo qui nolens homicidium fecerit, quod ciuitas eum defendat.
    9. Quod ecclesia debeat defendere.
    10. Quod occidendus est homicida, qui non  sponte occiderit, si extra urbem deprehendatur  .
    11. De homicidis quos ciuitas refugii defendit.
    12. Quod reus extra templum trahendus sit ut occidatur.
    13. Quod debet ecclesia dignos et indignos defendere.
    14. Quod homicide in ecclesia penitere debent.
    15. Quod omnis fidelis non facile abdicandus sit de sinu ecclesie.
    16. Quod non potest in nouo testamento ecclesia sponte confugientes ad se non admittere.
    17. De ecclesia reos non defendente.
    18. Non ad reorum defensionem facta est ecclesia,  sed iudicibus suadendum ut spirituali more eos occidant qui ad sinum ecclesie confugerint.
    19. De his, qui peccant in loco sancto, in eodem occidendis.
    20. De reliquiis sanctorum non contaminandis.
    21. De infantibus proiectis in ecclesia Dei.
    22. De tribus modis quibus occultum scelus demonstratur.
    23. De scelere manifesto.
    24. De numero testium testantium scelus.
    25. De tribus personis ad punitionem uocandis.
     26. De uindictis scelerum in lege ueteri.
    27. De uindicta scelerum in nouo testamento.
    28. De octo generibus penarum.
    29. De seueritate uindicte.
    30. De uindicta non prohibenda in nouo, et personis dignis uindicta  .
    31. De uindicta in nouo
    32. De uindictis magnis magnorum peccatorum.
    33. De grauibus uindictis minorum peccatorum.
    34. De leuibus uindictis magnorum peccatorum.
    35. De uindictis tardis in peccatoribus.
    36. De uelocibus uindictis in peccatoribus.
    37. De occasione diuersitatis iudicii Dei in utrisque.
    38. De quatuor modis quibus non cito uindicat  Deus.
    39. De reatu eorum qui dimittunt reos.
    40. De pena simili defensi rei et defensoris.
    41. Incipit de ratione matrimonii, in primis de laude matrimonii.
    42. De uxore que in matrimonio habenda est.
    43. De nomine et moribus coniugii et subiectione mulieris.
    44. De etate sponsi et sponse ante nuptias.
    45. De concubinis ante nuptias non habendis.
    46. Qualiter sponsus et sponsa benedicantur.
    47. Ut natalitie uel nuptie in quadragesima non fiant.
    48. Ut Christianorum non saltetur in nuptiis.
    49. De parentibus qui fidem sponsaliorum frangunt.
     50. Quod aliud sit uxor, aliud concubina.
    51. Quod non sit duplicatio, quando ancilla relicta, uxor adsumitur.
    52. De matrimonio inter liberum et ancillam, et inter liberam et seruum.
    53. Quod non liceat alterius sponsam ad matrimonii iura sortiri.
    54. De desponsatis puellis ab aliis postea corruptis.
    55. Quod non penam minorem in culpa habeat conscius quam corruptor.
    56. De secundis nuptiis non prohibendis.
    57. Quod non oporteat in digami nuptiis orare.
    58. De uirginibus oppressis aut seductis.
     59. De raptoribus uiduarum uel uirginum.
    59. De raptoribus uiduarum uel uirginum.
    60. De raptoribus si ad ecclesiam confugerint.
    61. De consanguinitate in una tribu.
    62. De his que duobus fratribus nupserint, uel qui duas sorores acceperint.
    63. De incestis qui se pollutione commaculant.
    64. Ut hi qui proximis se copulant, a communione Christi separentur.
    65. De incestis coniugiis ex consanguinitate.
    66. De his qui cum hereticis nuptiarum copulam iungunt.
     67. De bigamis.
    68. De uidua professa castitatem.
    69. De uirginibus oppressis aut seductis.
    70. Quod non inficit uirginitatem coactio.
    71. Quod alteri desponsatam nemo accipere presumat.
    72. De desponsata.
    73. De differentia agnatorum et cognatorum in tribu.
    74. Quod possint duo germani fratres duas sorores accipere.
    75. An fideles possint cum propinquis sibi coniugio copulari; et nouercis et cognatis an liceat copulari.
    76. De cognatione coniunctionis specialiter in  Anglorum gente.
    77. Ut consobrinam, neptem, fratris uxorem, nullus accipere presumat.
    78. Ut presbytera, diacona, monacha, ueluti spirituali commatre nullus utatur.
    79. Ut uirginem aut uiduam, nisi desponsatam habuerit, nullus audeat furari in uxorem.
    80. De generationis copula.
    81. De uindicta copule illicite.
    82. Quod nichil obsit de incestis nasci.
    83. De eo quod scriptum est, qui uiderit mulierem ad concupiscendum eam.
    84. De luxuria carnis, et superbia, que origo est omnium criminum.
    85. Quod duobus uitiis, id est, luxuria et superbia,  diabolus principaliter humano generi dominatur.
    86. Non manet in Christo qui non est membrum eius, nec Christus manet in eo qui se facit membra meretricis.
    87. Quod bene illi sit, qui sine uxore manet. Qui diligit meretricem, unum corpus efficitur.
    88. De cauendo adulterio etiam in legitimis coniugiis.
    89. De his qui adulteras habent uxores, uel si ipsi adulteri comprobentur.
    90. Si cuius uxor adulterium fecerit.
    91. Quod excepta causa fornicationis uxor relinquenda non sit.
     92. Quod hi qui intercedente repudio, diuortium pertulerint, aliisque se iunxerint nuptiis, adulteri demonstrentur.
    93. De muliere repudiata.
    94. Quod non est Dei preceptum repudii, sed consilium Moysi.
    95. De causis quas narrat libellus repudii.
    96. Quod non repudianda est in Nouo Testamento uxor ob has causas.
    97. Quod adultera non reuertatur ad uirum priorem.
    98. De uiris et feminis in coniugium non recipiendis.
     99. Quod non accipienda sit uxor, uiuente priore licet adultera.
    100. De non relinquendis uxoribus nisi ob causam fornicationis.
    101. De castitate penitentis coniugis et penitentia.
    102. De non dimittenda uxore in baptismo.
    103. Quod licet uiro eiicere uxorem propter adulterium.
    104. Quod non debet uir eiicere uxorem.
    105. De adulterio femine non celando, et alia uxore non ducenda, et pena illius qui recipit.
    106. De meretrice non habente uirum proprium.
    107. De his qui uxores aut que uiros dimittunt,  ut sic maneant.
    108. Seculares sine iudicio episcopi culpabiles uxores non relinquant.
    109. Laicum pellentem coniugem suam communione priuandum.
    110. Si uir et uxor diuortium facere pro religiosa uita inter se consenserint, nullatenus fiat sine consensu episcopi.
    111. Uxorem habens, si concubinam habuerit, excommunicetur.
    112. Quod nulli liceat uno tempore duas habere uxores.
    113. De eo qui uxorem habens, sepius mechatur.
    114. De uiris coniugatis, postea in adulterium  lapsis.
    115. De fidelibus coniugatis si cum iudea uel gentili mechabuntur.
    116. De feminis qui conscio marito adulterant.
    117. Quod uiri cum adulteris uxoribus non conueniant.
    118. De eo qui propriam uxorem dereliquerit uel sine culpa interfecerit.
    119. Quod cum fornicatore non sit communicandum.
    120. Quid si sanus uir leprosam duxerit uxorem.
    121. De his qui in pecudes uel masculos aut olim polluti sunt, aut hactenus hoc uitio tabescunt.
     122. De tempore separationis.
    123. Si uir ad mulierem enixam aut menstruatam accedat.
    124. Si uir cum propria muliere dormiens non lotus aqua ecclesiam intrauerit.
    125. Si legitime copule pro sobolis procreatione carnalis concupiscentia successerit.
    126. De his qui adulterant opus Dei, id est deformant creaturam creatori, maxime mulieres que desiderant colore placere hominibus.
     127. Si cui uxor abducta in captiuitatem fuerit, et alteram maritus eius acceperit, reuertente prima, secunda excludatur. Quam dispositionem in muliere quoque, si alium uirum primo desistente acceperit, conuenit obseruari.
    128. Quod debeant femine que, captiuis uiris, nupserant aliis, regressis de captiuitate uiris prioribus copulari, ut quod suum est unusquisque recipiat.
    129. Quod non probetur esse culpabilis, qui uxorem captiui in matrimonio uidetur esse sortitus.
    130. Ut si uiri de captiuitate regressi, intemperantia uxorum offensi non fuerint, eas in coniugium recipere liberam habeant facultatem.
     131. Quod si mulieres ad priores maritos redire noluerint, uelut impie ecclesiastica communione priuande sunt.
    132. De feminis que, derelictis uiris suis, aliis nubunt.
    133. De feminis que adulteros relinquunt, et aliis nubunt.
    134. De mulieribus que lenocinium fecerint.
    135. De mulieribus conceptus suos necantibus.
    136. De his qui partus suos ex fornicatione diuersis modis interimunt.
    137. Post quod tempus debeat mulier enixa in ecclesiam intrare.
    138. An mulier menstruata, siue inconsentiens  siue consentiens, debeat in ecclesiam intrare aut corpus Domini percipere.
    139. An debeat homo irasci contra uitia sua an non?
    140. An post illusionem que per somnium accidere solet, uel corpus Domini accipere quislibet audeat, uel si sacerdos sit sacra mysteria celebrare.
    141. Qui sine desiderio in somnis pollutus est, licet non peccauit, attamen purgandus est.
    142. De effeminatis in scriptura exosis.
    143. Quod non oporteat mulierem tonderi.
    144. De silentibus mulieribus in ecclesia.
    145. Quod si unus ex coniugibus filium aut filiam de sacro fonte susceperit, uterque compatres efficiuntur.
     146. Incipit de furto, et in primis de nomine furti.
    147. De furto prohibendo.
    148. Quod idem sit apud Deum utrum paruum sit an magnum quod furatur  .
    149. De furto grauiter reddendo.
    150. De notatione uarietatis animantium in furto reddendo.
    151. De uariis punitionibus furti, de causis diuersitatis.
     152. De notatione uarietatis inter uetus et Nouum Testamentum in furto reddendo.
    153. De penitentia furantis ab ecclesia.
    154. Quid pati debeat qui de ecclesia furto abstulerit.
    155. De furto quod alumni ecclesie in suo furantur monasterio.
    156. De furto capto.
    157. De furto leuiter sanando.
    158. De furto commendati in lege reddendo.
    159. De furto commendati in nouo reddendo.
    160. De predicto commendato in nouo reddendo.
    161. De negatione depositi uel alicuius rei
    162. De restitutione depositi.
    163. De uiuente querente depositum ab herede  mortui.
    164. De commendatis per furtim raptis ab ecclesia catholica non reddendis.
    165. De commendato pecore.
    166. Incipit de iuramento, in primis de iuramento iurando.
    167. De cautione iuramenti.
    168. Quod non est iurandum per creaturam, sed per creatorem.
    169. Quod non oportet christianum iurare, sed tantum dicere.
    170. De iuramento soluendo.
    171. De iuramento non soluendo.
    172. De coniuratis contra episcopum.
     173. De iuramento sancti Gregorii.
    174. De iuramento, sed apud Deum timentes.
    175. Quod magnum peccatum sit falsum iurare.
    176. Quod peior est qui innocens prouocat ad iuramentum, quam qui iurat.
    177. Quod uincit homicidam qui falsum consentit iurare.
    178. Quod similis est iniquitas periurantis, quam celantis periurium.
    179. Quod multi falluntur per iuramentum.
    180. De iuramento fallaci.
    181. De uitio auditorum compellentium ad iuramentum.
    182. De penitendo periurio propter obliuionem, et eleemosyna pro eo danda.
     183. De his qui sacramento se obligant ne ad pacem redeant.
    184. Quid sit iuramentum cum pluribus.
    185. De eo qui iurat, quomodo relinquendus.
    186. Quid sid sacramentum Dei, et penitentia Dei.
    187. Periuri post septem annos accipiant communionem.
    188. Incipit de ieiunio, in primis de nomine ieiunii.
    189. De tribus generibus gastrimargie.
    190. Quod gule uitium quinque modis tentet.
    191. Contra eos qui non uolunt esse abstinentes.
    192. Quod ieiunii duo sint genera.
     193. De ieiunio proficiente etiam mundialibus.
    194. Quod una in anno quadragesima sit celebranda, et cetera ieiunia anni uoluntaria sint.
    195. Non debere in diebus ieiuniorum commemorationem martyrum fieri.
    196. Non debere ieiunium solui in quarta feria septimane maioris.
    197. De his qui ecclesiastica ieiunia absque necessitate dissoluunt.
    198. Ut ieiunium non sit in propria uoluntate.
    199. Quod ieiunium multum ualet.
    200. Quod non urit temperatio abstinentes.
    201. De laude ieiunii.
    202. Quod inutile ieiunium sit, si aliena querantur.
     203. De ieiunio inutili sine caritate uel eleemosyna.
    204. Quod debet esse ieiunium moderatum.
    205. De soluendo ieiunio inutilitatis causa.
    206. De ieiunio quod nec loco nec persona nec tempore potest solui, si uota patrum sint.
    207. Quod non ieiunandum est in die dominico.
    208. Quod ieiunandum est in quarta et sexta feria.
    209. De sabbato et quinta feria.
    210. Ut a ieiunis sacerdotibus Deo sacrificia celebrentur.
    211. Quod sit ieiunandum in festis gentilium.
    212. De ieiunio pro uiuis faciendo.
     213. De ieiunio pro mortuis.
    214. Incipit de eleemosyna, in primis de nomine eleemosyne
    215. De laude eleemosyne
    216. Quod sola eleemosyna non liberat sine aliqua uirtute.
    217. Quod eleemosyna de propriis danda est.
    218. De eleemosyna, de furto aut rapina et reliquis.
    219. Quod eleemosynam ab illis accipere non debemus, qui per rapinam et miserorum lacrymas diuitias congregant.
    220. Incipit de oratione assidua.
    221. De uirtute orationis iusti.
    222. De oratione iustorum pro semetipsis.
     223. De oratione pro aliis uiuis et pro infirmis.
    224. Quod melior sit oratio quam lectio.
    225. Quod inutilis est clamor uocis sine clamore cordis.
    226. Quod inutilis sit oratio sine operibus bonis.
    227. De loco orationis.





CAPITULA LIBRI OCTAuI DE PeNITENTIA, ET GRATIA COMMUNIONIS ETIAM IN ULTIMIS, ETC.

    1. De penitentia, et unde sit dicta.
    2. De laude penitentie.
    3. De confessione peccatorum.
    4. Ne peccatorum professio palam recitetur.
     5. De penitentia Deo soli confitenda proficiente  .
    6. De penitentia iniqui auferente plagas in diebus eius.
    7. De precibus importunis proficientibus, et penitentia recipienda.
    8. Quod soli emendationi remissio debetur.
    9. De penitentia ebriosorum clericorum.
    10. De penitentia eorum qui reuertuntur ad malitiam.
    11. De compendiosa penitentia proficiente.
    12. Quod pensandum est cui grauiter uel cui leuiter.
    13. De sacerdotibus qui alios onerant penitentia quam digito suo nolunt mouere.
     14. De penitentia cum lacrymis agenda.
    15. De penitentia impossibili ante dolorem.
    16. De incerta indulgentia ultime penitentie.
    17. De penitentia agenda etiam in ultimo spiritu.
    18. Quid sit ultimus spiritus.
    19. De sacrificio non negando, licet in ultimo spiritu penitentibus.
    20. De phreneticis.
    21. De his qui necessitate mortis urgente peninitentiam simul et uiaticum petunt, et de his qui obmutescunt antequam ad eos sacerdos daturus penitentiam accedat.
    22. Quod nulli sit ultima penitentia deneganda.
     23. De eadem re.
    24. De his qui communionem tempore mortis exposcunt aut desperantur, et consecuti communionem, iterum conualescunt.
    25. De sedacio  communionis.
    26. De communione.
    27. De penitentia unius diei proficiente.
    28. Quod non potest militari Deo et mundo.
    29. De penitentibus transgressoribus.
    30. De his qui abrenuntiauerant, et iterum ad seculum reuersi sunt.
    31. De his qui post penitentiam habitum secularem resumunt.
    32. Quod adolescens si, urgente quocumque periculo, penitentiam gessit, et non se continet, uxoris  potest remedio sustentari, quousque possit adipisci continentie statutum, temporis maturitate. Ceteri penitentes a coniugiis debent se continere.
    33. Quod quibusdam penitentibus pristina reddantur coniugia; et quod hec et a uiris et a femiminis uniformiter obseruari debeant.
    34. De his qui penitentiam accipiant, que minoribus non facile committenda est.
    35. Qualiter maiores penitentiam accipiant, que minoribus non facile committenda est.
     36. Ut penitentie tempora iuxta qualitatem peccati decernantur.
    37. De acceptione personarum.
    38. De remedio penitentie, et quod absolutio penitentium per manus impositionem episcoporum supplicationibus fiat.
    39. De his qui pro diuersis erratis penitudinem feruentium egerint.
    40. De impositione manus super penitentes tempore quadragesime, et quod ipsi sepeliant mortuos, et quod genua flectant a pascha usque in pentecosten.
    41. Ut penitentes a presbyteris non reconcilientur.
    42. Ut penitentes ab aliis episcopis uel presbyteris  non recipiantur, nec alibi communicent nisi in ipsis locis ubi fuerint exclusi.
    43. De penitentibus subito mortuis, ut oblationes eorum recipiantur.
    44. De his qui penitere non possunt.
    45. Quod oporteat eum, qui pro illicitis ueniam poscit, etiam a multis licitis abstinere.
    46. Quod penitenti lucra negotiationis exercere non conueniat.
    47. De loco penitentie et orationis.
    48. Quod modum penitentie debemus agnoscere.
    49. Item de fructuosa penitentia.
    50. Secundum modum culpe agenda est penitentia.
     51. Ut dum uiuit homo uindictam de peccatis faciat, nec seruet in finem.
    52. Quod prius mala sunt abiicienda, et postmodum bona facienda.
    53. Quod gemina sit peccatorum conuersio.
    54. De excusatione peccantium.
    55. De iniusta excusatione peccantium.
    56. Quod ignorantia multos destruat.
    57. De his qui intelligere negligunt.
    58. Omnis iniquitas apud secreta Dei suas uoces habet, et Deus audit.
    59. Quod delicta cogitationis uix intelligantur.
    60. Ut a detrahente cauere debeamus.
    61. Qualiter parentum peccata filiis noceant.
     62. De persecutione diuina aut purgatione in hoc seculo, ut initium pene sequentis.
    63. Quod minora bona utilitate maiorum pretermittenda sunt.
    64. Quod iustis non obsit, sed magis prosit si dure moriantur. Et iustus quacunque morte preuentus fuerit, iustitia eius non auferetur ab eo.
    65. De aduersis iustorum, et prosperis impiorum.
    66. Quod plerumque reprobi sine flagello sunt, et quod electi castigentur.
     67. De subleuatione carnalium et ruina spiritalium.
    68. Quod ex peccato non solum peccatum gignitur, sed etiam pena peccati.
    69. Quod omne peccatum tribus arguitur modis.
    70. Quod plerumque minimis peccatis subdimur, ne in magnis sine uenia peccemus.
    71. Paruulis, si male nutriantur, clauditur aditus regni celestis.
    72. Quod quedam similia peccatis, non sunt peccata.
    73. De dilectione peccandi.
    74. De dissensione ire.
    75. De discretione mendacii.
    76. De discretione locutionis.
     77. De peccato lingue minore peccato manuum.
    78. Quod nichil prosit si admixto malo agatur bonum.
    79. Quod sicut ex uitio uitium, ita ex uirtute uirtus nascatur.
    80. Quod melius sit ab homine quam a uitio uinci.
    81. Quod homo spiritalis sic propinquitati prodesse debet, ut a suo proposito non declinet.
    82. Quod plus obsint facientibus mala quam patientibus.
    83. De dilectoribus mundi.
    84. Quod magnum peccatum sit uinum largiter bibere, quamuis non inebrientur.
    85. Quod iniquo pereunte plurimi corrigantur.
     86. De regula dilectionis.
    87. De iustitia.
    88. Que sit blasphemia in Spiritum sanctum.
    89. Quod qualis hinc quisque egreditur, talis in iudicio presentetur, et quod leuibus culpis sit purgatorius ignis.
    90. Qualiter intelligatur, nolite iudicare, ne iudicetur de uobis.
    91. Quod ualde debet esse prouidus qui iudicat de certo et de incerto.
    92. Quod qui bene offert, et non recte diuidit, peccat.
    93. Quod magnum peccatum est habere tristitiam de alterius bonitate.
    94. De presumptiosa fide sine opera.
     95. De eo qui moderationem non seruat.
    96. De his qui dicunt malum bonum, et bonum malum.
    97. Quod noxium sit uiuere cum peccatoribus.
    98. Quod non polluitur iustus ab iniquo.
    99. Si seniores deliquerint, districte feriantur.
    100. Quod perseueranti culpe debetur uindicta, et quod resipiscentibus debetur uenia.
    101. De his qui eleemosynam sine emendatione faciunt.





CAPITULA LIBRI NONI DE IUDICIO PeNITENTIUM, ETC.

    1. De his qui uoluntarie homicidium fecerint aut nolentes.
     2. De homicidio clericorum.
    3. De his qui se ipsos occidunt.
    4. Iudicium penitentie de homicidio.
    5. Iudicium Theodori, unde supra.
    6. Iudicium Commeani, unde supra.
    7. Iucidium canonicum de sanguinis effusione.
    8. Iudicium rursus Commeani, unde supra.
    9. De oppressis infantibus et aborsis.
    10. De mulieribus fornicariis et aborsum facientibus.
    11. De eadem re iudicium Theodori et Gregorii.
    12. De infantibus qui mortui inueniuntur ad latus mulieris.
    13. De infantibus qui sine baptismo moriuntur.
     14. De his qui membra sua abscidunt.
    15. De his qui ducatum prebent barbaris, Commeani iudicium.
    16. De adulterio.
    17. De fornicatione.
    18. De sodomitis.
    19. De his qui semet animalibus commiscuerunt.
    20. De his qui cum quadrupedibus peccauerunt.
    21. De luxuria, et adulterio, et fornicatione.
    22. De concupiscentia consummata.
    23. De coniunctione cum propinquis, et de adulteris.
    24. De incestis coniunctionibus.
    25. De raptibus et de incestis nuptiis.
     26. De uiolentia in mulierem.
    27. De uiris coniugatis postea in adulterium lapsis.
    28. Quomodo debeat uiro seruare fidem mulier.
    29. De uiro cui mortua fuerit uxor.
    30. De uiro cui hostis abstulerit uxorem.
    31. De bigamo et trigamo iudicium synodale.
    32. De uxoribus dimissis, et illicitis temporibus nubendi, iudicium canonicum.
    33. Item de uxoribus dimissis.
    34. De uiro qui reliquerit uxorem suam, et duxerit aliam.
    35. De his qui uxores, aut que uiros dimittunt, ut sic maneant.
    36. De uiro et muliere turpitudinem facientibus.
     37. De eo qui in publica quadragesima peccauerit cum sua uxore, iudicium synodale.
    38. Ut uir non dimittat uxorem suam, nec mulier uirum suum.
    39. De uitio luxuriandi, et de ludis puerilibus, et immundis pollutionibus.
    40. De pollutione.
    41. Capitula Serapionis de fornicatione
    42. De his qui donum Dei student mercari,
    43. De filia spiritali, iudicium synodale.
    44. De his qui in ecclesia fornicantur, iudicium quod supra.
    45. De suspecta sacerdotum infamatione.
    46. De femina que in fornicatione deprehensa est  cum clerico post diem ordinationis sue, aut quasi coniugium copulauit.
    47. Ut episcopus, presbyter, uel diaconus, seu subdiaconus, si pro criminalibus damnati fuerint, minime communione priuentur.
    48. De adulteriis honoratorum clericorum.
    49. De subdiacono.
    50. De diuersis ordinibus qui ab uxoribus abstinere debent.
    51. De criminalibus culpis.
    52. Quod sacerdotes et leuite cum mulieribus commisceri non debeant.
    53. De fornicatione cum pagana.
    54. De fornicatione cum commatre, uel filia de sacro fonte.
     55. De incestis fornicationibus.
    56. De his qui cum filia sua uel sorore fornicantur.
    57. De fornicatione cum matre sua.
    58. De eo qui seculo renuntiauerit, et postea ad secularem habitum reuersus sit.
    59. De stultis uotis frangendis.
    60. De furto ecclesie.
    61. De incendio.
    62. De furto et incendio et sepulcro uiolato.
    63. De eo qui cibum furatur.
    64. De uiolatis sepulcris.
    65. De re aliena non tollenda.
    66. De eo qui hominem exspoliauerit.
    67. De eo qui patrem expulerit, uel hominem captiuauerit.
     68. De preda ex hoste capta, et de eo qui monasteria exspoliauerit.
    69. De periurio.
    70. De iuramento uoluntario.
    71. De periurio et falso testimonio et mendacio.
    72. De falso testimonio iudicium canonicum.
    73. De mendacio.
    74. De his qui sacramento se obligant ne ad pacem redeant.
    75. De sacramento uel uoto soluendo.
    76. De falsis testibus.
    77. Theodori de falso testimonio.
    78. De his qui accusant nec probant.
     79. De maleficiis.
    80. De maleficiis, beneficiis, sortilegis, hariolis et diuinis.
    81. De sortilegis.
    82. De discretione erga penitentes.
    83. De his qui demonibus immolant.
    84. De auguriis uel diuinationibus.
    85. De idololatria.
    86. De his qui uota sua alibi quam ad ecclesiam dissoluunt.
    87. Si quis Kal. Ian. consuetudine paganorum cum ceruulo aut qualibet uecula  ambulauerit.
     88. De mathematicis et immissoribus tempestatum.
    89. De clericis usurariis.
    90. De usuris uel cupiditate seu auaritia.
    91. De his qui hospitem non recipiunt et mandata euangelica non implent.
    92. De dilectoribus mundi.
    93. De acceptione personarum.
    94. De ebrietate.
    95. De abstinentia a uino propter luxuriam.
    96. De gula et ebrietate.
    97. De suffocato et sanguine non edendo.
    98. De morticino non edendo.
    99. De his qui sanguinem comedunt.
    100. De his qui in quadragesima carnem comedunt.
     101. Quod infirmo licet omni hora comedere.
    102. De discretione ciborum, et de his qui immunda comedunt.
    103. De sordidato non edendo.
    104. De uenatione clericis prohibenda.
    105. De superbia, blasphemia et iactantia.
    106. De heresibus et contentionibus.
    107. De eo qui negligit audire precepta Dei.
    108. De inobedientia et excusatione uel correptione.
    109. De delatis et delatoribus, et de non indulgendo malis cogitationibus.
    110. De delatoribus.
    111. De his qui patri et matri iniuriam faciunt.
     112. De his qui in patrem aut matrem per iracundiam manus erexerint.
    113. De his qui compatrem uel commatrem non conseruant.
    114. De discordantibus.
    115. De his qui ob odium ad pacem non reuertuntur.
    116. De excommunicatis.
    117. De non recipiendis muneribus a malis hominibus.
    118. De denuntianda iniquitate.
    119. De clericis uel laicis qui offendunt proximos suos.
    120. De ira, tristitia, odio et maledicto.
    121. De detractione, murmurio et inuidia.
     122. De acidia, somnolentia et instabilitate.
    123. De presumptione baptizandi.
    124. De his qui baptismum iterant.
    125. De his qui rebaptizati sunt, quantum peniteant.
    126. De legitimo baptismo, et quod succurrendum est infirmo.
    127. Item de baptismo.
    128. De homine qui baptizauit filium de se genitum.
    129. De homine qui suos filios nesciens suscepisset.
    130. De compatribus ex coniugio.
    131. De Dominico die canonica et apostolica doctrina.
     132. De operibus diei Dominici, et de his qui in eodem die ieiunant, uel indictum ecclesie ieiunium contemnunt.
    133. De sacrificio.
    134. De negligentia erga sacrificium, et errante presbytero in missa.
    135. De communione percipienda.
    136. De his qui multa mala fecerint, et de mitigatione penitentie.
    137. De penitentia morientibus non neganda.
    138. De his qui penitentiam in infirmitate petunt.
    139. De his qui petunt penitentiam, et fuerunt lingue officio priuati.
     140. De his qui penitentiam accipiunt, et cum releuati fuerint, eam agere nolunt.
    141. De eadem re.
    142. De communione priuatis et ita defunctis, et de missis mortuorum quando celebrande sint.
    143. De remissione non querenda post mortem, cum in uita non fuerit quesita.
    144. De quatuor modis quibus adiuuantur anime defunctorum.
    145. De cura eorum qui repentina morte sublati sunt.
    146. De his pro cuius anima dubitatur.
    147. De discretione pene.
    148. Ut hi qui non potuerint ieiunare, redimant se de substantia sua secundum qualitatem possessionis  sue.
    149. De eadem re ex alio penitentiali.
     150. Editio Bonifacii episcopi de discretione penitentie.
    151. De eadem re.
    152. De eadem re.
    153. Quod non omnes uno modo sint instruendi.
    154. De communione post acceptam penitentiam uel antea.
    155. De diuite uel potente aut minoris ordinis, quomodo se redimant a criminalibus culpis.
    156. De diebus qui non computantur in penitentia, et de diuersitate temporum ieiunii.
    157. De ieiuniis in anno statuta canonica.
    158. De diuersis ieiunii temporibus.
    159. De origine biduane seu triduane.
    160. De indicto ieiunio.
     161. De octo uitiis principalibus.
    162. Proles de supradictis uitiis.
    163. De octo principalibus uitiis, superbia, gula, fornicatione, auaritia, ira, acedia, tristitia, cenodoxia.
    164. De horis canonicis celebrandis.
    165. De his qui officium suum negligunt.
    166. Quod non liceat seruis Dei pugnare, nisi pro magna necessitate.
    167. De clericis qui uxores habent, et sacerdotio uolunt fungi
    168. Ut clericorum prohibeatur carnale consortium.
    169. Ut gradum regiminis nullus recipiat ante quam subesse didicerit.
     170. Ut ad sacrum altaris ministerium indoctus et temerarius nemo accedat.







Auctores et libri in hac Collectione canonica hi fere laudantur.

     Acumianus Longius. 
    Alcuinus.
    Ambrosius.
    Athanasius.
    Annales Hebreorum.
    Antherus PP.
    Augustinus.
    Basilius.
    Beda.
     Biblia sacra.
    Bonifacii episcopi editio De discretione penitentie.
    Celestinus PP.
    Callistus PP.
    Canones Apostolorum.
    Canones Romanorum.
    Carolus rex.
    Cassianus.
    Chronica Greca.
    Clemens Rom. PP.
    Collationes Patrum.
    Commeanus.
    Consulta synodorum.
    Cyprianus.
    Damasus PP.
    Decreta pontificum.
    Decretalium ante Siricium parcissimus est usus.
     Deusdedit PP.---Est illa unica Deusdedit pape epistola ad Gordianum episcopum, que in Conciliorum collectionibus exstat. Dicitur autem in cod. Gordianus non Hispalensis , sed Hispaniensis episcopus, consonanter cum Pistoriensi codice ubi dicitur Hispaniarum episcopus.
    Euaristus PP.
    Eucherius.
    Eugenius PP.
    Faustinus.---Faustini episcopi sermones duos in  quinto Spicilegii uolumine dedimus. Fragmentum autem apud canonicam collectionem f. 91 ita se habet. FAUSTINUS. »Non te fallo, quia quod tibi post mortem non proficit, non est a Deo. Dico namque ut uitam emendes et meritum redimas aut orationibus aut eleemosynis. Quid enim mortuis uox uiua proficit quam non audiunt, et que non tribuit eleemosynam?«
    Felix PP.
    Gelasius PP.
    Gordianus episcopus.---Gordiani huius profertur in textu fragmentum epistole ad Deusdedit PP. cuius non meminerunt Labbeus et Mansius editores actuum Deusdedit in collectionibus Conciliorum. Epistola Gordiani episcopi ad sanctum Deusdedit episcopum urbis Rome. »Scitis quia quomodo sunt septem dona Spiritus sancti, ita septem sunt dona baptismi. A primo pabulo sacrati salis, et ingressu  sancte ecclesie, usque ad confirmationem Spiritus sancti per chrisma. Ab hoc primo Spiritus sancti dono usque ad septimum, nullus Christianus suam commatrem in coniugio recipere debet; et qui presumpserit, anathematis uinculis religetur in perpetuum, nisi penitentiam egerit dignam. Similiter qui suam filiam, que intra hec septem dona que supra diximus, uel ad se uel suo filio in coniugio dederit.« Cum ergo uideamus Gordianum ad Deusdedit scribentem, sequitur ut Labbei ac Mansii dubitationes contra pontificie epistole ad Gordianum sinceritatem prope iam euentilentur.
    Gratiani canonum collectio.
    Gregorius Nazianzenus.
    Gregorius Rom. PP.
    Hieronymus.
    Hilarus PP.
    Hormisda PP.
    Innocentius PP.
     Isidorus Hisp.
    Ioannes Chrysostomus.
    Ioannes  PP.
    Iosephus Cesariensis in ecclesiastica Historia.
    Iudicium canonicum.
    Iudicium synodale.
    Iustiniani leges.
    Leo PP.
    Liber dogmatum ecclesiasticorum.
     Liber Soliloquiorum.
    Martinus episcopus.
    Origenes.
    Penitentiale quoddam.
    Paterii canones.
    Prosper.
    Regula clericorum.
    Serapion abbas.
    Siluester PP.
    Siricius PP.
    Smaragdus.
    Symmachus PP.
    Synodi Africane uarie, Agathensis, Alexandrina, Ancyrana, Antiochena, Apostolorum, Arausicana, Arbenensis , Aurelianensis, Bracarensis, Carthaginiensis, Constantinopolitana, Chalcedonensis, Gangrensis, Hibernensis, Hispalensis, Ilerdensis, Illiberitana, Laurasica , Laodicena, Matisconensis, Narbonensis, Neocesariensis, Nicena, Romana, Sardicensis,  Terracinensis, Toletana, ualensis, ualentina, uasensis, uercellensis, Urbica.
    Theodorus episcopus.
    uigilius PP.
    uite monachorum.
    uite patrum Aegyptiorum.
    uite sanctorum.
    Zacarias PP.
    Zosimus PP.







EPISTOLA CANONICA Quam debent adimplere presbyteri, diaconi, seu subdiaconi  .


 I. Primum omnium fidem catholicam omnes presbyteri, et diaconi, seu subdiaconi memoriter teneant; ut si quis hoc faciendum pretermittat, XL diebus a uino abstineat: et si post abstinentiam neglexerit, ad emendandum replicetur in eo sententia.

II. Ut nullus presbyter  , diaconus aut subdiaconus cum mulieribus habitare aut conuersari presumat; et si inuentus fuerit hoc faciens, de gradu deiiciatur: insuper et exsilio destinatus, dies suos in penitentia finiat.

III. Ut ea que a Deo conseruandis Christianis principibus amore illata sunt uel fuerint ecclesiis uel titulis, nullus exinde subtrahere presumat, ne sacrate res depopulentur. Et si quispiam presumpserit, res que fraudate sunt, quadruplo restituantur;  aut si non habuerit unde, ipsa loca amittant; et res ipse que fraudate sunt, ab episcopo ipsius recolligantur, et in ipso loco unde ablate sunt refirmentur.

Iu. De presbyteris qui eos ad communionem recipiunt, qui incestas nuptias contrahunt, id est matriniam,  cognatam, uel socrum, aut filiastram, uel proxima agnatione coniunctam in coniugio sibi sociant, et ad eos peruenerint, admoneantur ut separentur; qui si distulerint, communione priuentur, et oblationes eorum in sacro altari non recipiantur. Et si presbyter sciens hoc neglexerit, distringendo, aut amicitiam temporalem attendendo, ad communionem eum receperit sine emendatione aut penitentia, canonice subiaceat sententie.

u. De his presbyteris qui post primam uel secundam correptionem seu admonitionem recipiunt idola colentes, uel insipientes homines, qui ad fontes atque ad arbores sacrilegium faciunt, necnon dies Iouis ac ueneris propter paganorum consuetudinem obseruant [uel cerbolum aut anniculas faciunt, hoc  est suffitores et cornua incantant  ], et eos post primam aut secundam admonitionem communicauerint, aut oblationes eorum susceperint, XL dierum spatio in pane et aqua sint contenti.

uI. Ut nulli sacerdotum extra iussionem episcopi sui procurationes seculares liceat suscipere, excepta  iussione pontificis sui, religiosas causas, ecclesiarum uidelicet, aut clericorum, pauperum uel uiduarum, sicut sacri precipiunt canones. Si quis contempta hac obseruatione in talibus causis se implicasse inueniatur, canonice sententie de ausu presumptionis subiaceat.

uII. Ut si cui sacerdoti ex qualibet muliere denuntiatum fuerit, ut exinde suspectio male opinionis efficiatur, nullam cum ipsa habeat conuersationem, neque in secreto, neque in presenti: si deinceps inuentus fuerit post secundam et tertiam contestationem, ut contemptor, gradus sui periculum substineat.

uIII. Ut in nulla ecclesia cuiuslibet dieceseos ubi baptismus sit, presbyter absque diacono esse reperiatur.  Unde omnis presbyter non habens diaconum, eligat sibi personam, et plebi sue innotescat; tunc ad pontificem suum consignans deducat, cuius uitam probatam habeat, et diaconus consecretur. Quod si distulerit presbyter dicens, eo quod non habeat talem clericum, episcopus suus prouideat ex ecclesia sua aut unde uoluerit bonam personam: tantum est, ut sine diacono non sit. Constituimus enim ut diaconus in uno cubiculo cum presbytero suo maneat, deferens ei honorem ut dignum est; ante quorum lecta clerici simili modo manere uideantur, ut semper absque suspectione sint, et Deus propitietur. Non existente presbytero intra domum, si ubicunqne abierit, diaconus post eius egressum locum eius obtineat, ad suscipiendum uel ordinandum quod utilitas domui  est: ita demum ut non presbytero suo superbiat; nam si hoc attentauerit, ab episcopo suo de contemptu superbie iudicetur: et de accessu ecclesie quod supra altare ponitur, seu undecunque accedere potest sub amborum sigillo sit; et non unus sine alterius notitia expendere ubi necessarium fuerit presumat.

 IX. Ut nullus presbyter, diaconus uel clericus in diecesi constitutus predia ecclesie, hoc est terras, potestatem habeat uenundandi, sed nec cuiquam parentum suorum donandi. Et qui hoc egerint, sub omni celeritate reddito pretio ad loca sacra quibus competunt, reuertantur. Si autem hac obseruatione contempta quis hoc presumpserit, res proprias in ipsa ecclesia relinquat, et ipse foras eiiciatur, eo quod diuine congruat rationi ut qui ecclesias accipiunt, ad regendum, non ad dispergendum accipiant. Simili modo nullam habeant potestatem quolibet modo ad alienandum neque infiduciandum neque uenundandum; sed nec sine uoluntate pontificis sui uicarios dandum aut liberos dimittendum. Qui hoc presumpserit, ut superius censuimus, si habet proprietatem  suam, aliud tantum restituat; si non habuerit, exspoliatus omnibus foris eiiciatur; ipse tamen res ad ecclesiam cuius res sunt reuertantur.

X. Ad nos perlatum est eo quod quidam coniugati habentes titulos in quibus deseruiant, de sacris uestibus mulierum uel filiarum suarum ornamenta faciant, et proprietario iure sibi defendant, quod Christianis hominibus nec loqui conuenit, ut res sacras uel que in sacro loco offeruntur, mulieribus suis usurpent uel filiis aut parentibus: et si hoc probatum fuerit, superiorum feriatur sententia.

XI. Omnes presbyteri, diaconi, subdiaconi, uel cunctus clerus qui sub episcopo esse noscuntur, si causas habuerint, et minime potuerint inter se deliberare, tunc ad pontificem suum conueniant ad  causam suam dicendam. Nam per nulla secularia iudicia adire presumant; et qui hanc preceptionem contempserint, superioribus penis subiaceant, ita ut in penitentia sint abstinentes a uini potatione uel ab esu carnium, donec ad metropolitanum suum accedant.



MONUMENTA DIPLOMATICA.



ANGLO-SAXONUM REGUM QUI SAECULO DECIMO FLORUERE LEGES ECCLESIASTICAE.




[LEGES ECCLESIASTICAE.]





ALFREDI REGIS Cognomento MAGNI PRAEFATIO SEU APPARATUS AD LEGES SUAS.  uersio Guillelmi Lombard. e Saxonico. Cod. ms. collegii Corporis Christi Cantabr.

 I. Dominus locutus est uerbum ad Moysen, et ita dixit: Ego sum Dominus Deus tuus: Ego te eduxi ex terra Aegypti et ex seruitute eius. Non diligas alios deos alienos preter me .

II. Non adhibeas nomen meum ad uanitatem; quoniam tu non es innocens apud me, si nomen meum ad uanitatem adhibeas.

III. Recordare diem Sabbati sanctificare; operamini sex dies, et septimo quiescite, tu et filius tuus, et filia tua, et seruus tuus, et ancilla tua, et iumenta tua, et qui ingreditur inter portas tuas. Quoniam sex diebus Christus creauit celos, et terram, et maria et omnes creaturas que in eis sunt, et quieuit septimo die. Et propterea Dominus illum sanctificauit.

 Iu. Honora patrem tuum et matrem tuam, quos Dominus dedit tibi, ut sis longeuus in terris.

u. Non occidas.

uI. Non fureris.

uII. Non adultereris.

uIII. Non dicas falsum testimonium contra proximos tuos.

 IX. Non desideres proximi tui hereditatem in iuste.

X. Non facias tibi aureos uel argenteos deos.

XI. He sunt leges, quas ipsis proponere debes. Si quis emat Christianum seruum, sex annos seruiat, septimo sit liber gratis. Cum quali uestimento intrauerit, cum tali exeat; si ipse uxorem habeat, exeat cum eo. Si Dominus autem illi uxorem dederit, sit ipsa et liberi eius domini.

Si seruus autem dixerit: Nolo abire a domino meo, nec ab uxore mea, nec a liberis meis, nec ab hereditate mea, tunc dominus eius ipsum ad templi officium adducat, et perforet autem illius subula, in signum quod sit semper in posterum seruus.

XII. Licet quis uendiderit filiam suam in famulatum,  non sit serua in omnibus, uti alie famule. Non habeat potestatem eam extraneo meo populo uendendi; sed si illa non placeat ei qui ipsam emit, dimittat eam liberam ad extraneam gentem. Si autem permiserit filio suo rem cum ea habere, det ei donum; uideat ut illa habeat uestitum, et pretium pudicitie eius, hoc est dotem ei suam largiatur. Si  ei nichil horum prestiterit, tunc sit libera.

XIII. Si quis sponte hominem occiderit, moriatur morte. Si autem eum coactus occiderit, uel inuitus, uel non sponte, quasi Deus eum ita in manum suam tradiderit, et illi nunquam sit insidiatus, sit dignus priuilegio suo, et iusta gentium compensatione, si asilum querat. Si quis autem de industria et sponte occidat proximum suum per insidias, abstrahas eum ab ara mea ad morte moriendum.

XIu. Qui patrem suum uel matrem suam percusserit, morte moriatur.

Xu. Qui hominem liberum furetur, illumque uendat, et obreptus sit, ut ipsum recipere nequeat, morte moriatur. Qui patri suo uel matri sue maledixerit, morte moriatur.

 XuI. Si quis proximum suum percusserit lapide uel pugno, et ille tamen egredi possit baculo innixus, adhibeat ei medicum, et opus ipsius operetur, quandiu ille non potest.

XuII. Si quis seruum suum proprium uel ancillam percusserit, et ille eodem die non moriatur, attamen uixerit duos uel tres dies, non sit in omnibus equaliter reus, quoniam pecunia eius erat. Si autem eodem die mortuus sit, tunc culpa in eo quiescat.

XuIII. Si quis inter pugnandum grauide uxori nocuerit, compenset damnum, sicut leges iudicant. Si illa moriatur, det uitam pro uita.

XIX. Si quis alterius oculum effoderit, compenset proprio: dentem pro dente, manum pro manu, pedem pro pede, adustionem pro adustione, uulnus  pro uulnere, uimen pro uimine.

XX. Si quis serui sui uel ancille sue oculum excusserit, et ipse post factum hoc monoculus sit, manumittat ipsum statim. Si dentem ei excusserit, faciat idem.

XXI. Si bos cornu petierit uirum uel feminam ut moriantur, lapidibus obruatur, et caro eius non edatur; et dominus sit innocens, si bos petulcus antea fuerit biduum uel triduum, et dominus hoc nesciuerit: si autem ille hoc sciuerit, et eum intus asseruare noluerit, atque is tunc uirum uel feminam occiderit, lapidibus obruatur, et dominus occidatur, uel uita pretio redimatur, prouti sapientes iustum inuenerint. Si filium uel filiam confoderit, eidem legi sit obnoxius. Si autem seruum uel ancillam  confoderit, soluat domino triginta solidos argenti, et bos lapidibus obruatur.

XXII. Si quis foderit aque puteum, uel clausum aperuerit, et eum deinde non claudat, compenset omne iumentum quod ibi inciderit, et illud mortuum retineat.

XXIII. Si bos alterius bouem uulnerauerit, et ille postea moriatur, uendatur bos ille [uiuus] et diuidatur pretium, ac caro etiam eius, sicuti et mortui. Si dominus autem sciuerit quod bos petulcus esset, et illum asseruare noluerit, det ei alium bouem illius loco, et ipse omnem carnem [mortui] retineat.

XXIu. Si quis alterius bouem furetur, et eum occidat uel uendat, compenset ipsum duobus, et  quatuor ouibus unam. Si non habeat quo compenset, ipse uendatur pro pecunia illa.

XXu. Si fur domum alicuius noctu effringat, et ibi occidatur, ille qui eum occidit non sit homicidii reus; si deinde post ortum solis hoc fecerit, sit homicidii reus, et tunc ipse moriatur, nisi necessitate impulsus fuerit. Si apud eum, uiuum aliquid quod antea furatus erat, inueniatur, dupliciter illud compenset.

XXuI. Si quis damnum intulerit alterius uinee, uel agro eius, uel alicui eius terre, compenset, sicut quis illud estimauerit.

XXuII. Si ignis immissus sit ad comburendam segetem, compenset detrimentum illud ille qui ignem immisit.

 XXuIII. Si quis apud amicum deponat pecuniam, si ille eam furetur, dupliciter compenset. Si autem nesciat quis eam furtim subduxerit, excuset seipsum, quod nullam fraudem in hoc commiserit. Si hoc uiuum animal esset, et ipse dixerit quod exercitus illud sumpserit, uel quod a seipso mortuum sit, et testes habeat, non necesse est ut illud compenset. Si autem testes non habeat, et ille ei non credat, tunc iuramentum prestet.

XXIX. Si quis feminam non maritatam deceperit, et cum ea coiuerit, compenset ei, et postea illam in uxorem ducat. Si pater femine eam illi dare noluerit, soluat pecuniam illam pro dote.

XXX. Feminam que consueuit excipere incantatores, et magos, et sagas, ne sinas uiuere.

 XXXI. Et si quis rem habeat cum bestia, morte moriatur.

XXXII. Et si quis sacrificium immolauerit preter Deo soli, morte moriatur.

XXXIII. Aduenam et peregrinum ne affligas, quoniam fuistis peregrini in terra Aegypti.

XXXIu. uiduis et orphanis ne noceatis, neque affligatis eos; si horum aliquid feceritis, uociferabunt ad me, et ego illos audiam, et ego uos gladio meo occidam, et ego faciam uxores uestras uiduas, et liberos uestros orphanos.

XXXu. Si tu pecuniam mutuo dederis socio tuo, qui tecum habitare uelit, ne prebeas te illi exactorem, neque humilia illum usura tua.

XXXuI. Si quis habeat tantum simplex uestimentum  ad se eo operiendum et defendendum, et si illud pignoris loco dederit, ante solis occasum ei reddatur. Si tu ita non feceris, tunc clamabit ad me, et ego ipsum audiam, quoniam ego sum ualde misericors.

XXXuII. Ne calumnieris dominum tuum, ne maledicas principi populi tui.

XXXuIII. Decimas tuas et primitias tuas ambulantes et crescentes des Deo.

XXXIX. Omnem carnem quam fere relinquunt, non edatis, sed detis illam canibus.

XL. Falsi hominis uerbum ne cures, nec eum auscultes, neque ipsius iuri faueas, nec ullum testimonium post eum dicas.

 XLI. Ne sequaris populi consilium prauum, et iniustitiam amantem discursum eius, et clamorem contra ius tuum, nec in maxime insipienti doctrina ei faueas.

XLII. Si offenderis alicuius pecus errans, licet sit aduersarii tui, reducas illud ipsi.

XLIII. Iudica semper iustum iudicium, neque facias aliud ius diuiti, aliud pauperi, nec aliud ius amico, et aliud inimico facias.

XLIu. Semper euites mendacium.

XLu. Insontem et innocentem hominem ne affligas unquam.

XLuI. Ne accipias unquam dona, quoniam cecant sepissime sapientum uirorum consilium, et uerba eorum peruertunt.

XLuII. Peregrinum et extraneum ne patiaris inscium  ulla aliqua iniuria affici.

XLuIII. Ne iuretis unquam per deos gentilium, neque propter ullam rem inuocetis eos.

XLIX. He sunt leges quas omnipotens Deus ipse loquebatur ad Moysen, et iussit ei ut custodiret. Et postquam unigenitus Dei Filius Deus noster, hoc est Saluator Christus, in orbem terrarum uenisset, dicebat quod non uenerit precepta illa uiolare aut interdicere, sed cum omni bonitate implere. Docebat etiam misericordiam et humilitatem. Tum post passionem suam, antequam apostoli ipsius abiissent in omnes terras docere, et cum adhuc congregati essent, multos gentiles ad Deum conuerterunt. Cum hi omnes congregati essent, miserunt legatos in Antiochiam, et Syriam, et Ciliciam, Christi leges  docere. Cum hi resciscerent quid illis acciderit, tunc miserunt epistolam ad illos. Hec est autem epistola quam apostoli mittebant omnibus Antiochie, et Syrie, et Cilicie, qui nunc a gentibus ethnicis ad Christum erant conuersi.

»Apostoli et seniores fratres salutem uobis optant, et nos uobis nuntiamus, quod nos audiuerimus, nostrorum sociorum aliquos cum nostris sermonibus ad uos uenisse, et uos tristibus modis iussisse obseruare ea que eos haud iussimus, et uos seduxisse uariis preceptis, et animas uestras magis labefactauisse quam instruxisse. Tunc congregati sumus propter hoc, et nobis omnibus placuit mittere Paulum et Barnabam, uiros qui parati sunt uitam suam  linquere pro nomine Domini. Cum illis mittimus Iudam et Silam, ut uobis idem dicant. Spiritui  sancto uidebatur et nobis, nullum onus uobis imponere, preter id quod uobis necessarium erat obseruatu, uidelicet hoc, ut caueatis ne illud quod diabolo immolatum est adoretis, et sanguinem ac suffocatum ne edatis, et [caueatis] ab occulto concubitu, et quod uultis ut alii homines uobis non faciant, ne faciatis aliis. Huius unice legis homo meminisse potest, ut quemlibet iuste iudicet, nec opus habeat alio statuorum libro. Caueat ut nullum hominem iudicet quia non uult, ut ipsum iudicet ille, si ius aliquod in eum quereret. Postquam hoc accidisset, quod multe gentes Christi fidem amplexe sunt, tunc multe synodi per totum terrarum orbem congregabantur, et similiter etiam per Anglicam gentem, postquam ea Christi fidem accepisset,  sanctorum episcoporum ac aliorum etiam illustrium sapientum. Illi constituerunt ex misericordia, quam Christus docuit pro eo, qui maxime peccabat, quod principes mundi debeant bona cum eorum uenia absque crimine, pro grauissimo delicto compensationem pecuniariam facere, quam illi constituunt; excepta proditione Domini, cui nullam misericordiam audebant assignare, quoniam Deus omnipotens nullam unquam constituit ei qui eum contempserit, neque Christus Dei Filius ullam unquam exhibebit ei qui ipsum in mortem tradidit. Et iussit Dominum amare sicut seipsum. Hi igitur in multis synodis multis humanis sceleribus penas constituerunt, et in multis synodalibus libris scribi iusserunt, ubi una lex, ubi altera [obtineret].«

 Ego Aelfredus rex in unum colligi et litteris consignari iussi multa eorum que parentes nostri obseruabant, que mihi placebant; et multa eorum que mihi non placebant, reieci cum sapientum meorum consilio, et alio modo iussi obseruari, quoniam non audebam tentare meorum [statuorum] aliqua scriptis consignare. Porro etiam me latuit quid eorum placuerit illis qui nobis succederent. Ast cum deprehenderim siue in diebus Ine cognati mei, uel in Offe Merciorum regis, uel Aethelberti, qui primus baptisma accepit in natione Anglica, ea que mihi iustissima uidebantur, exinde collegi, et reliqua neglexi. Ego Aelfredus occiduorum Saxonum rex, omnibus meis sapientibus hic usus sum; et illi dicebant,  quod ipsis omnibus bene placuerint, ea ut obseruarentur.





LEGES ECCLESIASTICAE ALFREDI MAGNI REGIS ANGLORUM, E ciuilibus suis aliis decerpte.



I. De iuramentis et uadiis.


In primis docemus, quod maxime necessarium est, ut quilibet homo iuramentum suum et pactum suum caute obseruet. Si quis in contrarium huius coactus sit per errorem uel ad proditionem Domini, uel ad aliqua iniusta auxilia, tunc rectius est hoc ementiri quam implere. Si autem paciscatur id quod ei iustum est prestandi, et illud transgrediatur, de humiliter  arma sua et possessionem suam amicis suis tenenda, et sit quadraginta dies in carcere in regis urbe, ubi passurus sicuti episcopus ei imposuerit, et cognati eius nutriant ipsum, si ipse uictum non habeat; si cognatos non habeat, uel tunc cibum non habeat, regis prepositus eum nutriat. Si ad id cogi oporteat, et aliter nolit, si uinciatur, perdat arma sua et hereditatem suam. Si occidatur, iaceat inultus. Si aufugiat ante  terminum, et apprehendatur, sit quadraginta dies in carcere, ut ante debuerat. Si autem euaserit, sit exsul et excommunicatus ab omnibus Christi ecclesiis. Si tunc alterius hominis fideiussor sit, emendet uiolatam fidem, sicuti ei iustum uisum erit, et pacti fractionem, sicuti confessor eius ei indicauerit.



II. De refugiis ad templa .

Si quis ad ecclesie mansionem pro qualicunque culpa confugerit, que ad regis firmam uel aliam liberam familiam honoratam non pertinet, habeat trium dierum terminum se ibi abscondendi, nisi reconciliari uoluerit. Si quis ipsum in hoc termino infirmauerit uerberibus, uel uinculis, uel uulneribus, emendet quodlibet eorum secundum ius patrie, tam capitis estimatione quam pena; et ecclesie ministris  centum uiginti solidos pro infractione pacis ecclesiastice compenset, et bona eius apprehendantur.



III. De uiolatione uadimonii .

Si quis fideiussionem regi factam uiolauerit, compenset iniuriam hanc, sicut ei [scil. regi] rectum uidebitur, et uiolationem fideiussionis quinque libris bone monete. uiolationem fidei archiepiscopo factam, uel pacis uiolationem emendet [ille] III libris. Alterius episcopi, uel senatoris fidem. uel pacem uiolatam emendet II libris.



Iu. De pace ecclesiastica .

Ordinamus etiam cuilibet ecclesie ab episcopo consecrate pacem hanc. Si quis facinorosus ad eam currat uel confugiat, ut nemo ipsum intra septem dies inde extrahat. Si quis hoc fecerit,  reus sit uiolationis pacis regie et Ecclesie  si pre fame uiuere possit, nisi ipse uiam ui aperuerit. Si editui magis opus habeant ecclesia sua, custodiant eum in alia domo, que non habeat plura ostia quam ecclesia. Caueat ecclesie illius senior, ut ei intra hoc spatium cibum non prebeat. Si quis capientibus eum arma sua extradere uellet, custodiant ipsum triginta dies, et illum cognatis suis offerant. Pax Ecclesie etiam est, si quis ad ecclesiam confugerit pro delicto, quod antea tamen patefactum non erat, et illud ibi in Dei nomine fateatur, dimidium pene ei condonetur.



u. De sacrilegio .

Si quis in templo aliquid furetur, soluat ualorem,  et multam que ad ualorem pertinere potest, et manus ei abscindatur, qua cum hoc commisit. Si manum redimere uelit, et hoc ei permittatur, soluat id quod ad capitis eius estimationem pertinet. Si quis furetur die Dominico uel festo natiuitatis Christi, uel Paschate, uel festo Ascensionis Domini, uel diebus lustrationis, uolumus ut eodem modo duplum soluat, ac festis Quadragesime.



uI. De eo qui monialem e templo eduxerit .

Si quis monialem e templo educit absque uenia regis uel episcopi, soluat centum uiginti solidos: dimidium regi, dimidium episcopo, ac preposito  templi, qui monialem habet. Si ipsa diutius uiuat quam ille qui ipsam eduxit, nichil ea de hereditate eius habeat. Si infantem procreauerit, non habeat plus de hereditate ipsius quam mater eius. Si infans illius occidatur, soluatur regi pars pene que materne cognationi debetur, patris parentibus pars detur altera.



uII. De fornicatoribus .

Si quis rem habeat cum duodecies centum solidorum hominis uxore, centum uiginti solidos soluat pro estimatione capitis. Sexcentum solidorum hominis centum solidis emendet. Coloni quadraginta solidis. Et hoc in uiuenti possessione pecunia componatur, et nullus homo propterea uendatur.



uIII.


Si quis coloni uxoris mamillas attrectauerit, quinque solidis ei emendetur. Si prosternat eam, nec rem cum illa habeat, decem solidis emendet. Si rem cum illa habeat, sexaginta solidis compenset. Si alius uir cum ipsa prius coiuit, dimidium huius sit emendatio. Si quis illum accuset, excuset hoc sexaginta hydis, uel perdat dimidium emendationis. Si illustris familie marito hoc accidat, emendatio pro capitis estimatione crescat.



IX. De pugnis .

Si quis coram archiepiscopo pugnet, uel arma stringat, centum quinquaginta solidis emendet. Si coram alio episcopo uel senatore hoc accidat, centum solidis emendet.



X. De contrectatione monialis .


Si quis monialem fornicationis causa, uel uestem eius, uel ubera eius, absque ipsius licentia contrectauerit, duplum compenset, sicut antea de laicis iniunximus.



XI. De eo qui monachis nummum concredit .

Si quis alterius monacho pecuniam concredat absque prepositi monasterii uenia, et eam ipsi amiserit, nichil inde recipiat qui eam prius possedit.



XII. De sacerdotum pugna .

Si sacerdos aliquem occidat, capiatur omne quo mansionem sibi emit, et episcopus ipsum sacris ordinibus exuat, tunc ab ecclesia extradatur, nisi  dominus capitis estimatione ueniam illi impetrare uoluerit.



XIII. De stupro .

Si quis coloni mancipium ad stuprum comminetur, quinque solidis colono emendet, et sexaginta solidis multe loco. Si seruus seruam ad stuprum cegerit, compenset hoc uirga sua uirili. Si quis puellam tenere etatis ad illicitum concubitum comminetur, eodem modo puniatur quo ille qui adulte serue hoc fecerit.



XIu. De eo qui de aliqua re Deo prestanda pro altero fideiusserit .

Si quis fideiussionis Deo pro altero prestande accusatus fuerit, et compellare uoluerit quod aliquid  eorum que ipsi debebat non prestiterit, faciat tunc anteiuramentum in quatuor ecclesiis, et si alter ipsum culpa eximere uoluerit, in duodecim ecclesiis hoc faciat.



Xu. De pugna coram senatore .

Si quis coram regis senatore in concursu plebis pugnet, compenset capitis estimationem et penam, prouti iustum est, et in primis senatori CXX solidos pene loco. Si quis concursum populi extractione armorum concitauerit, soluat senatori CXX solidos pene loco. Si hoc coram regii senatoris substituto, uel regis presbytero accidat, sit pena XXX solidi.



XuI. De uiolatione pacis in urbe .

 uiolate pacis in urbe regia [compensatio] sit CXX solidorum; in archiepiscopali urbe uiolatio pacis nonaginta solidorum; alterius episcopi et senatoris LX solidorum; hominis MCC solidorum, triginta; sexcentorum solidorum hominis, quindecim; coloni uiolatio septi, quinque solidorum. Si horum aliquid accidat, cum exercitus uagatur, uel tempore ieiunii quadragesimalis, compensatio sit duplex. Si quis tempore Quadragesime uelamen sacrum  coram populo absque uenia deponat, CXX solidis compenset.



XuII. De terra hereditaria .

Si quis terram hereditariam habeat, quam parentes eius ipsi reliquerunt, tunc statuimus ut eam non uendat a cognatis heredibus suis, si adsit scriptura uel testis, quod illi uiro prohibitum sit, qui eam ab initio acquisiuit, et illi qui eam uendidit, ut ita facere nequeat; et hoc tunc in regis uel in episcopi testimonio recitetur coram cognatis suis.



XuIII. De solemnitate diei festi .

Omnibus ingenuis hominibus dies hi sint remissi, exceptis seruis et operariis. Duodecim dies in Natale Domini, et dies ille in quo Christus diabolum superauit,  et S. Gregorii dies memorialis, et septem dies ante Pascha, et septem post, et unus dies in festo S. Petri et S. Pauli, et in autumno plena septimana ante festum B. Marie, et unus dies ante celebrationem omnium sanctorum, et quatuor dies Mercurii in quatuor septimanis ieiunialibus, omnibus hominibus sunt remissi, pro beneplacito cuiuslibet, illi, qui aliquid in Dei nomine bene fecerit, uel illi qui cum aliquo suo opere [aliquid] promereri poterit.





LEGES ECCLESIASTICAE Ab ALFREDO Magno rege Anglorum, et Guthurno rege Anglodanorum in concilio quo fedus inierunt sancite.




TITULI LEGUM ECCLESIASTICARUM.


    I. De dilectione Dei et pace Ecclesie .
    II. De negligentibus legem Christi et paganismum uenerantibus .
    III. De ornatis male uiuentibus .
    Iu. De presbyteris falso pronuntiantibus festum uel ieiunium .
    u. De presbyteris rectis terminis chrisma non perquirentibus, uel baptismum negantibus .
    uI. De fratribus uel cognatis in una fornicantibus .
    uII. De ordinato qui uitam forisfaciat .
     uIII. De reo mortis qui confiteri desiderat sacerdoti .
    IX. De decimis Dei retentis, et aliis ecclesie rectitudinibus .
    X. De illis qui mercandisant diebus Dominicis .
     XI. De operantibus diebus Dominicis .
    XII. De ieiuniis infractis .
    XIII. De diebus in quibus ordalium et iusiurandum prohibeantur .
    XIu. Ne die Diminica homo forisfactus occidatur .
    Xu. . . . . . LL. Sax. cap. 10.
    XuI. De sortilegis, incantatoribus, ueneficis, periuris, et his similibus .
    XuII. De ordinatis uel alienigenis in aliquo de pecunia uel uita seductis .





PRAEFATIO

 I. Hoc est concilium  quod Alfredus rex et Godrun  rex elegerunt et condixerunt, cum Angli et Dani ad pacem et concordiam plene conuenerunt, et sapientes, et qui postea successerunt. sepius hoc et assidue renouantes in bonum semper adduxerunt.



LEGES ECCLESIASTICAE ALFREDI ET GUTHURINI REGUM.


I. In primis est ut unum Deum diligere uelint, et omni paganismo sedulo renuntiare. Et instituerunt secularem iustitiam pro eo quod sciebant quod non poterant multi aliter castigari, plures uero nolebant ad Dei cultum, sicut deberent, aliter inclinare. Et secularem emendationem instituerunt communem Christo et regi, ubicunque recusabitur lex Dei iuste seruari secundum dictionem episcopi. Et hoc est primum edictum Ecclesie, pax inter parietes suos, et regis Hangrid semper inconuulsa permaneat.

II. Si quis Christianitatem suam male mutat, ut paganismum ueneretur uerbis uel operibus, reddat  sic weram, sic witam, sic lashlite, secundum quod factum sit.

III. Et si quis ordinatus furetur, uel prelietur, uel periuret, uel fornicetur, emendat sicut factum erit, sic weram, sic witam, sic lashlite, et erga Deum saltem emendet iuxta sanctorum canonum doctrinam, et plegium faciat inde, uel mittatur in carcerem.

Iu. Et si presbyter populum suum misdoceat de festo uel ieiunio, reddat XXX solidos cum Anglis, et cum Dacis III dimidias marcas.

u. Si presbyter ad rectum terminum sanctum chrisma non perquirat, uel baptismum perneget ei cui necesse sit, reddat witam cum Anglis et cum Dacis lashlite, id est XII oras. Et de sublegereis  sapientes instituerunt, ut rex habeat superiorem, et episcopus inferiorem, nisi dignius emendetur pro Deo et pro seculo iuxta modum facti, sicut episcopus docebit.

uI. Si duo fratres uel duo cognati cum una aliqua fornicentur, emendent in omni mansuetudine, sicut eis permittetur: sit wita, sit lashlite, secundum modum facti.

uII.  Et si ordinatus homo se forisfaciat, in morte plectendus actibus exsuperetur, et episcopi iudicio reseruetur.

uIII. Et si quis reus mortis profiteri desideret sacerdoti, nunquam negetur ei, et omnes rectitudines Dei pacificentur sedulo per Dei misericordiam, et per witam quam sapientes addicent.

 IX. Et si quis decimam contra teneat, reddat lashlite cum Dacis, witam cum Anglis. Si quis Rofeil   superteneat, reddat lashlite cum Dacis, witam cum Anglis. Si quis non reddat symbolum luminis, reddat lashlite cum Dacis, witam cum Anglis. Si quis Dei rectitudines aliquas disforciet, reddat lashlite cum Dacis, witam cum Anglis. Si contra stet, ut hominem uulneret, de wita componat. Si aliquem deiiciat in mortem, sit utlaga ut exlex, et persequetur eum cum clamore omnis qui rectum amat. Et si faciat ut occidatur pro eo quod contra rectum, et regis imperium stet, si hoc probetur iaciat egilde.

X. Si quis in die Dominica negotiationem facere presumat, perdat ipsum capitale, et XII oras cum Dacis, et XXX solidos cum Anglis.

XI. Si liber diebus festis operetur, perdat libertatem  suam, witam uel lashlite, seruus corium perdat uel hidgildum. Si dominus seruum suum cogat festis diebus operari, reddat idem dominus lashlite cum Dacis, et witam cum Anglis.

XII. Si liber homo rectum ieiunium frangat, reddat witam uel lashlite; si seruus hoc faciat, perdat corium suum uel hidgildum.

XIII. Ordalium et iusiurandum festis diebus et legitimis ieiuniis legibus est interdictum. Et qui hoc fregerit, reddat lashlite cum Dacis, witam cum Angelis.

XIu. Si fieri possit, nunquam occidatur aliquis in festo Dominice diei, quidquid peccauerit: sed capiatur et seruetur donec transeat festa  dies.

Xu. Si quis foris factus, et de membris disfactus dimittatur, et idem post afflictionem per quatuor noctes uiuat; potest ei deinceps per episcopi licentiam subueniri, si quis eius doloribus et anime condescendat.

XuI. Si sortilege uel incantatrices, periuri et uenefici, fede, fetide, uel meretrices alicubi compereant, relegentur de patria, desperent omnia, nisi cessent, et profundius emendent.

XuII. Si ordinatus uel alienigena seducatur in aliquo de pecunia, uel wita, tunc debet ei adesse rex, uel comes illius terre, et episcopus gentis illius pro cognatione et aduocato, si penitus alium non habeat, et emendet sedulo iuxta modum facti Christo,  et regi, sicut docebit, uel illud factum profunde nimis uindicet, qui rex sit in populo.



EDUARDI SENIORIS ANGLORUM REGIS ET GUTHURNI REGIS DANORUM IN EASTANGLIA LEGES ECCLESIASTICAE Ab Aluredo Magno et Guthurno regibus primum condite, et nunc denuo ab Eduardo filio eiusdem Aluredi et Gulhurno fedus ineuntibus, Intingforde, ut uidetur, confirmate  . 





[LEGES ECCLESIASTICAE.]



TITULI LEGUM ECCLESIASTICARUM.


    I. De pace Ecclesie.
    II. De apostatis.
    III. De correctione ordinatorum, id est, sacris initiatorum.
    Iu. De incestu.
    u. De rei capitalis damnato confessorem desiderante.
    uI. De decimis et censu ecclesie detentis.
    uII. De iis qui die Dominico sua negotia agunt.
    uIII. De ieiuniis.
    IX. De iureiurando et ordalio.
    X. De membro truncato post tertium diem subueniendo.
    XI. De sagis, ariolantibus, peierantibus, etc.
    XII. De iis qui sacris initiantur, et de peregrinis.





PROeMIUM.

 Hoc est senatusconsultum quod Alfredus rex, et Guthrun rex, et deinde Eadweardus et Guthrun rex elegerunt, et statuerunt cum Angli et Dani pacem et amicitiam susceperunt, et sapientes etiam, qui postea erant, sepe et continuo eadem renouauerunt et melius adauxerunt.

In primis est quod statuerunt, ut unum Deum diligere uelint, et omnem gentilismum sedulo reiicere; et constituerunt etiam secularem disciplinam, pro eo quod sciebant, quod non possent multos aliter gubernare, et multi nollent ad ecclesiasticam emendationem aliter flectere, sicuti debebant. Et compensationem secularem instituerunt Christo et regi communem, sicubi homo nollet ad ecclesiasticam compensationem inclinare uirtute auctoritatis episcoporum.



I. De pace Ecclesie.


Hoc est igitur primum, quod dixerunt, ut Ecclesie pax intra parietes, et regis manu data pax persistat equaliter incorrupte.



II. De apostatis.

Et si quis Christianismum spernat, uel paganismum ueneretur uerbis uel operibus, compenset tam estimationem capitis, quam multam, et legis uiolationem, secundum quod factum est.



III. De correctione ordinatorum.

Si quis sacris initiatus furetur, uel dimicet, uel peieret, uel fornicetur, compenset secundum quod  factum est tam estimatione capitis, quam multa, et legis uiolate pena; et erga Deum saltem emendet, sicut canones adnotant, et fideiussorem inueniat, uel in carcerem detrudatur. Si presbyter populum male instruat de festiuitate uel ieiunio, soluat XXX solidos apud Anglos et apud Danos sesquimarcam. Si presbyter ad iustum terminum chrisma non paret, uel baptisma deneget ei qui eius opus habet, soluat multam apud Anglos, et apud Danos penam legis uiolate, hoc est XII oras. Si sacris initiatus aliquid morte dignum perpetrauerit, capiatur et ad episcopi iudicium deferatur.



Iu. De incestibus.

De incestibus sapientes instituerunt ut rex habeat maioris conditionis homines, et episcopus minoris,  nisi homo coram Deo et mundo compenset secundum id quod factum est, sicuti episcopus adnotat. Si duo fratres, uel duo consanguinei cum una uxore rem habeant, compensent in omni mansuetudine, sicuti eis permittitur, siue multa, siue estimatione capitis, siue pacis uiolate pena, secundum id quod factum est.



u. De rei capitalis damnato confessorem desiderante.

Et si mortis reus confiteri cupiat, nunquam hoc ei negetur, et omnes Dei leges sedulo promoueantur per Dei misericordiam, et per penas, quas sapientes irrogabunt.



uI. De decimis et censu Ecclesie detentis.

Si quis decimas retineat, soluat legis uiolate penam apud Danos, multam apud Anglos. Si quis sancti  Petri denarium retineat, soluat legis uiolate penam apud Danos, multam apud Anglos. Si quis unum nummum candelarem retineat, soluat legis uiolate penam apud Danos, multam apud Anglos. Si quis aratri eleemosynam non dat, soluat legis uiolate penam apud Danos, multam apud Anglos. Si quis aliqua ecclesiastica iura supprimat, soluat legis uiolate penam apud Danos, multam apud Anglos. Si dimicet, et hominem uulneret, uitam perdat. Si aliquem morte afficiat, tunc sit exlex, et eum persequatur cum clamore quilibet eorum, qui ius amat. Et si faciat, ut quis eum occidat, pro eo quod Dei  uel regis iuri se opposuit: si hoc affirmetur, iaceat sine compensatione.



uII. De festi diei operibus.

Si quis die Dominica mercari presumat, perdat mercatum, et XII oras apud Danos, et XXX solidos apud Anglos. Si liber homo die festo operetur, perdat libertatem suam, uel soluat multam, et legis uiolate penam: seruus homo uapulet, uel uerbera redimat. Si dominus seruos suos die festo ad opus cogat, soluat legis uiolate penam dominus iuxta legem Danorum, et multam apud Anglos.



uIII. De ieiuniis.

Si liber homo iustum ieiunium dissoluat, soluat multam uel legis uiolate penam. Si seruus hoc fecerit,  uapulet, uel uerbera redimat.



IX. De ordalio et iuramentis.

Ordalium et iuramentum sunt prohibita diebus festis, et legitimis ieiunii diebus; et si quis illud dissoluat, soluat legis uiolate penam apud Danos, et multam apud Anglos.

Si fieri possit, nunquam occidatur in diei Dominice  festo, qui aliquid perpetrauit; sed capiatur, teneatur usquedum dies festus transierit.



X. De membro truncato post tertium diem subueniendo.

Si particula membri claudicantis eius qui condemnatus fuerit, precidatur, et ille post hec tres dies uiuat, potest ei deinceps auxilium ferri cum episcopi uenia, si quis uelit doloribus et anime mederi.



XI. De sagis, incantatoribus, periuris, etc.

Si sage uel incantatores, periuri uel uenefici, uel fetide, inquinate publice meretrices aliqua in regione compareant, tunc relegentur ex terra, et gens purgetur, uel ibi omnia illis eripiantur, nisi cessent et altius compensent.



XII. De sacris initiatis et alienigenis.

Si sacris initiatus uel alienigena per aliquam rem  seducatur [in iis que ad] pecuniam uel ad uitam [spectant] tunc rex ei esse debet, uel comes, qui in regione, et episcopus gentis eius, loco cognatorum et patronorum, nisi alias alios habeat, et sedulo compenset secundum id quod factum est, Christo et regi, sicuti decet; uel qui rex est in [illa] gente, factum hoc quam acerrime uindicet.



AETHELSTANI ANGLORUM REGIS LEGES ECCLESIASTICAE.





CONCILIUM GRATELEANUM Ab AETHELSTANO rege Anglorum habitum, circa annum Domini 928, In quo leges plurime, cum ciuiles tum ecclesiastice, statuuntur: pretermissis uero illis, collector has concinnauit.



TITULI CAPITULORUM.


    I. De decimis reddendis, paupere alendo, et eleemosyna e regiis prediis annuatim eroganda .
    II. De irruptione in ecclesiam .
    III. De sagis .
    Iu. De monetariis .
    u. De ordalio se sistere spondentibus .
    uI. De rerum emptione in die Dominica .
    uII. De peierantibus .
    uIII. De has leges non exsequentibus .
     IX. De legum latoribus, et loco .





AETHELSTANI REGIS CONSTITUTIO.

Ego Aethelstanus rex, ex consilio Wulfhelmi archiepiscopi mei, et aliorum episcoporum meorum, precipio omnibus meis prefectis per totum meum  regnum in Domini et omnium sanctorum nomine, et per amorem meum, ut illi prius mee proprie possessionis decimas soluant, tam uiuentis animalis quam annui fructus; et ut idem quoque faciant de suo proprio episcopi, et senatores etiam mei et prefecti. Et uolo ut episcopi mei et prefecti hoc iudicent, omnibus, qui illis obedire debent, et ut quilibet ad eumdem terminum perficiat, quod hic ordinamus; et hoc sit ad diem decollationis S. Ioannis Baptiste.

Agedum recordemur, quod Iacobus patriarcha Domino dixit: Ego tibi reddam decimas meas, et hostiam meam pacificam: et Dominus ipse in Euangelio dixit: Omnibus habentibus dabitur, et illi abundabunt. Cogitare debemus etiam eius, quod terribiliter  in his libris scriptum est: Si nos decimas nostras reddere nolumus, nobis nouem partes subtrahantur, et decima una nobis superstes sit. Doctrina euangelica nos admonet ut res celestes terrestribus et eternas temporaneis promereamus. Nunc auditis, quod Dominus nobis precipit, et quid nos perficere  oportet: Facite, ut ea libenter concedatis, que mihi legitime largiri potestis. Ego nolo, ut aliquid mihi cum errore largiamini. Si ego uobis omnia uestra concedo, eo consilio [facio] ut mea mihi libenter concedatis; cauete uobis, et iis, qui uos attinent, ab ira Dei et mea.

Ego Aethelstanus rex omnibus prefectis in regno meo notum facio ex consilio Wulfhelmi archiepiscopi mei, et omnium meorum aliorum episcoporum, et Dei ministrorum pro remissione peccatorum meorum quod uelim ut nutriatis omnibus modis unum pauperem Anglum, si quem habeatis uel alicubi inueneritis. De duabus meis uillis detur ei quouis mense una amphora farine, et una perna porci, uel unus aries, qui ualeat Iu denariis, et uestitus pro duodecim  mensibus, quolibet anno. Et ut redimatis unum libertate multatum seruum, et hoc omne factum sit ex Dei misericordia et amore mei, sub episcopi testimonio in cuius dominio sit illud. Et si prefectus hoc pretermittat, compenset XXX solidis, et pecunia diuidatur egenis qui in ea urbe sunt, ubi hec omissio fit, sub testimonio episcopi.



II. De fractura templi.

Et diximus de fractura templi, si reus esset in triplici ordalio, compenset illud sicuti liber iudicialis dicit.



III. De ueneficiis.

Et diximus de incantationibus, et de sacrificiis barbaris, et de homicidiis; si quis aliquem occiderit, et is hoc negare nequeat, ut uitam suam perdat. Si  tunc illud inficiari uellet, et in triplici ordalio reus fieret, ut sit CXX dies in carcere, et cognati eum deinde educant, et soluant regi CXX solidos, et compensent estimationem capitis cognatis ipsius, et fideiussores illius sint, quod semper a simili facto abstineat. De incendiariis. Incendiarii et furem uindicantes eodem [iure] digni sunt; et si quis furem uindicare uelit, et nullum hominem uulnerauerit, soluat regi CXX solidos multe loco pro transgressione.



Iu. De monetariis.

Statuimus ut una moneta sit per omnem regis ditionem, et nemo monetam cudat extra portam. Et si monetarius reus fieret, manus eius abscindatur quacum reatum commisit, et affigatur fabrice monetarie.  Et si autem accusatus sit, et ipse se purgare uelit, tunc abeat ad candens ferrum, et purget manum ab illo [delicto] cuius est accusatus, quod fraudem hanc fecerit. Et si tunc in ordalio reus fieret, fiat ei quodlibet, sicuti antea dictum est.

    In Cantuaria sit uII monetarii; quatuor regis, duo episcopi, et unus abbatis.
    In Roffensi ciuitate tres, duo regis, et unus episcopi.
    Londinii octo.
    Wintonie sex.
    In Lewisio duo.
    In urbe Hastingio unus.
    Alius Cicestrie.
     Hamtonie duo.
    Werhamie duo.
    Duo Exonie.
    Duo Shaftesburie.
    Alias in aliis castellis unus.





u. De eo qui ordalium subire spondet.

Si quis ordalium subire spondet, tunc triduum ante illud ad presbyterum ueniat, qui id sanctificare debet, et nutriat se pane, et sale, et aqua, et oleribus antequam illud adire debeat, et intersit missis, illis tribus diebus singulis et offerat, et eat ad sacrosanctam communionem illo die quo ad ordalium adire debet, et iuret tunc iuramentum illud, quod iuxta ius gentium innocens sit earum accusationum, antequam  ad ordalium adeat. Et si sit aqua, ut immergatur sesquiulnam in fune. Si sit ordalium ferri, tres dies transeant antequam manus aperiatur; et quilibet accusationem suam prosequatur pre iuramento, sicuti antea diximus, et sint singuli eorum ieiuni ex utraque parte, qui presto sunt ex mandato Dei et archiepiscopi, et non sint ibi in alterutra parte plures quam XII; si autem accusatus homo pluribus stipatus sit quam numero XII, tunc ordalium sit fractum, nisi illi discedere uelint.



uI. De eo qui bona emit.

Qui bona emit presentibus testibus, et ea deinde quis sua esse contendat, tunc recipiat ea [uenditor] qui illa prius emerat, siue sit seruus, siue liber, siue quicunque alius sit.

 Et [iubemus] ut nulla emptio fiat diebus Solis, si quis autem hoc faciat, perdat pretium emptionis, et soluat XXX solidos pro mulcta.



uII. De periuris.

Qui falsum iuramentum prestat, et inde conuictus fuerit, nunquam ei imposterum fides habeatur, neque in aliquo consecrato cemeterio iaceat, quando moritur, nisi habeat episcopi testimonium in cuius diecesi est, quod ita illud compensauerit, prout ipsius confessor ei prescripserit; et confessor ipsius nuntiet episcopo intra XXX dies, utrum ad compensationem eius redire uelit. Si hoc ita non fecerit, compenset eo, quod episcopus ipsi iniunxerit.



uIII. De has leges non exsequentibus.

 Si quis prefectorum meorum autem hoc facere nolit, uel remissus sit in eo quod diximus, tunc soluat pro contumacia erga me, et ego inueniam alium qui [hoc exsequi] uelit; et episcopus puniat contumaciam illam in preposito, qui in eius diuisione est. Qui ab hac constitutione discesserit, soluat prima uice quinque libras, secunda uice estimationem capitis, tertia uice perdat omne sui quod habet, et nostrum omnium amicitiam



IX. De legumlatoribus et loco concilii.

Omne hoc constitutum erat in magna synodo Gratanleagensi, in qua erat archiepiscopus Wulfhelmus cum omnibus nobilibus et sapientibus quos Aethelstanus rex congregauit.





LEGUM ECCLESIASTICARUM AETHELSTANI REGIS PRISCA uERSIO Iuxta codices manuscriptos regium et Iornalensem, multa que in Saxonico desiderantur exemplari proferentes, ac seorsum alias discrepantes.



TITULI CAPITULORUM.


    I. De decimis sollicite reddendis, etc. .
    II. De censu ecclesie, quem cyricsceattum uocant, reddendo 
    III. Ut singuli regis prepositi singulos alant pauperes, etc. .
    Iu. De infractione ecclesiarum .
    u. De sagis et ueneficis .
    uI. De monetariis et cusoribus .
    uII. De preparatione aggredientis ordalium .
     uIII. De forma ordalii celebrandi .
    IX. Ut negotiatio non fiat die Dominica .
    X. De peierantibus .
    XI. De officio episcopi, et quid pertinet ad officium eius .
    XII. Quod omni die ueneris pro rege et populo cantandi sunt L psalmi .
    XIII. De weris et wergildis, id est capitum estimationibus .





CAPITULA.

 I. Ego Adelstanus rex consilio Wlfelmi archiepiscopi mei, et aliorum episcoporum meorum, mando prepositis meis omnibus in toto regno meo, et precipio in nomine Domini et sanctorum omnium, et super amicitiam meam, ut in primis reddant de meo proprio decimas Deo, tam in uiuenti capitali, quam mortuis frugibus terre. Et episcopi mei similiter faciant de suo proprio, et aldermanni mei, et prepositi mei. Et uolo ut episcopi et prepositi mei hoc indicent omnibus qui eis parere debent: et hec ad terminum expleant quem eis ponimus, id est decollatio S. Ioannis Baptiste.

Cogitemus quid Iacobus pater dixit Deo: Decimas et hostias pacificas offeram tibi . Et Dominus ipse dicit in Euangelio: Omni habenti dabitur,  et abundabit . Recolendum quoque nobis est quam terribiliter in libris positum est: Si decimam dare nolumus, ut offerantur nobis nouem partes, et decima sola relinquatur.

 II. Et uolo, cyricsceatta reddantur ad illum locum cui recte pertinent, et inde gaudeant in ipsis locis, qui hec dignius erga Deum et nos uolunt deseruire. Hortatur nos sermo diuinus, eterna cum terrenis, celestia cum caducis promereri. Nunc auditis quid in Deo precipiam, et quid complere debeatis. Facite etiam ut mihi mea propria cupiatis, que mihi recte poteritis acquirere. Nolo aliquid iniuste mihi conquiratis, sed omnia uestra concedo uobis eo tenore quo mihi mea similiter exoptetis. Cauete simul et uobis, et eis quos admonere debetis, et ab ira Dei et transgressione mea.

III. Ego Adelstanus rex notifico prepositis meis omnibus in regno meo quod concilio Wolfelmi archiepiscopi mei, et omnium episcoporum meorum,  et Dei ministrorum, ad remissionem peccatorum meorum et acquisitionem uite eterne, uolo ut pascatis omni uia pauperem unum Anglicum indigentem, si sit ibi, uel alium inueniatis. De duabus Nith firmis detur eis singulis mensibus ambra plena farine, et una perna, uel unus aries qui ualeat quatuor denarios, et casei quatuor: et in tertia die Pasche triginta denarii ad uestitum duodecim mensium unoquoque anno. Et liberetis unum wire theowne, id est, forisfactum seruum. Et hoc totum peragatur in misericordia Dei et amicitia mea, sub testimonio episcopi in cuius episcopatu sit. Et si prepositus hoc superteneat, emendet XXX sol. et diuidatur hec pecunia per testimonium episcopi pauperioribus qui in ipsa uilla erunt ubi hoc non fuit  exsecutum.

Iu. Et de infracturis ecclesiarum, si quis reus appareat in triplici ordalio, emendetur sicut iudicialis liber dicit.

u. Decreuimus etiam de sortilegis et liblacis, et sortem dantibus, si hominem occidant, et negare non possint, uite sue culpa iudicentur. Si pernegare uelint, et in triplici ordalio culpabiles inueniantur, sint centum uiginti noctibus in carcere, et cognatio earum educat eas, et emendetur regi centum uiginti solidis, et occisum hominem reddant parentibus suis, et eant eis in plegium, quod super iis abstineant in eternum.

uI. Placuit nobis ut una moneta sit in toto regni imperio, et nullus monetet extra portam. Si monetarius  reus fuerit, amputetur ei manus, et ponetur sub monete fabricam. Si inculpatio sit, et se purgare uelit, eat ad ferrum calidum, et adlegiet manum ad caniferam quod non falsum fecit. Si in ordalireus  fuerit, fiat ei quod supradictum est. In Cantuaria sunt octo monetarii regis, quatuor episcopi, tres abbatis; et in Roucestria tres regis, duo episcopi. In London octo, in Winton sex, in Lewes duo, in Hastingecestria unus, in Scheastbury duo, in Oxonia duo, et in aliis burgis.

uII. Si quis iudicium ferri uel aque uadiauerit, accedat ante tribus noctibus ad presbyterum qui sanctificare debet eum, et pascat se pane, et sale, et aqua, et herbis, et audiat missas ipsorum singulorum trium dierum, et offerat, et eat ad sacrosanctam communionem ipsa die qua ordalium examinari debebit; et iuret quod iure publico sit innocens illius accusationis antequam ad ordalium ueniat. Et si iudicium aque frigide sit, tunc mergatur una  ulna et dimidia in fune. Si ferrum calidum sit, tres noctes transeant antequam inquiratur; et uideatur manus eius, et prosequatur omnis homo compellationem suam pre iuramento, sicut supra dictum est, et sint uterque ieiuni ex precepto Dei et archiepiscopi; et non sint in alterutra parte amplius quam in alia: et hoc sit utrobique duodecim homines. Si autem accusatus homo maiorem defensionem habeat quam duodecim hominum, sit ipsum ordalium fractum in eo, nisi recedere uelint ab illo.

uIII. De ordalio precipimus in nomine Dei, et precepto archiepiscopi, et omnium episcoporum meorum, ne aliquis intret ecclesiam, postquam ignis infertur unde iudicium calefacere debet, preter presbyterum et eum qui ad iudicium iturus est. Et sint  mensurati nouem pedes a staca usque ad mercam, ad mensuram pedum eius qui ad iudicium ire debet. Et si aque iudicium sit, calefaciat donec excitetur ad bullitum, et sit alfetum ferreum, uel ereum, uel plumbeum, uel de argilla, et si anfealt tybla sit, immergatur manus post lapidem, uel examen usque ad wyrste, et si triplex accusatio sit, usque ad cubitum. Et quando iudicium paratum erit, ingrediantur ex utraque parte duo homines, et certi sint ut ita calidum sit sicut prediximus, et intreant totidem ex amba parte, et consistant ex utraque parte iudicii de longo ecclesie, et sint omnes ieiuni, et ab uxoribus suis se continuerint ipsa nocte, et aspergat presbyter aquam benedictam super eos omnes, et humilient  se singuli ad aquam benedictam, et det eis omnibus osculari textum sancti Euangelii, et signum sancte crucis. Et nemo faciat ignem diutius quam benedictio incipiat, sed iaceat ferrum super carbones usque ad ultimam collectam: postea mittatur super staplas, et non sit illic alia locutio quam ut precentur sedulo Deum Patrem omnipotentem, ut ueritatem suam in eo manifestare dignetur; et bibat accusatus aquam benedictam, et inde conspergatur manus eius qua iudicium portare debet, et sic adeat. Nouem pedes mensurati distinguantur inter ternos. In primo signo secus stacam teneat pedem suum dextrum. In secundo transferat dextrum pedem, in tertium signum,  quando ferrum proiiciet, et ad sanctum altare festinet, et insigilletur manus eius et inquiratur die tertia si munda uel immunda sit intra sigillationem; et qui leges istas fregerit, sit ordalium, id est iudicium uel examen, fractum in eo, et reddat regi centum uiginti solidos Wite.

IX. Qui aliquid emit, emat cum testibus; et, si appellandum inde sit, recipiat hoc uenditor suus a quo emit, sit liber, sit seruus, sit quod sit: et non fiat aliquid negotiatio, uel forensis actio die Dominica. Si quis hoc presumat, perdat ipsum capitale, et emendet ouerhirnessam meam.

X. Qui falsum iuramentum iurabit, et conuictus inde fuerit, nunquam postea iuramento dignus sit, nec in sanctificato atrio aliquo iaceat, si moriatur,  si non habeat episcopi testimonium in cuius diecesi sit, quod penitentiam exceperit; et presbyter hoc referat episcopo infra triginta noctes; utrum ad emendationem et satisfactionem uenerit. Si non faciat hoc, componat sicut episcopus ei concedet.

Totum hoc institutum, et confirmatum est in magna synodo apud Greateleyam, cui archiepiscopus Wlfelmus interfuit, et omnes optimates et sapientes quos Aethelstanus rex congregare potuit.

 XI. Episcopo iure pertinet omnem rectitudinem promouere, Dei uidelicet ac seculi. Inprimis debet omnem ordinatum Dei instruere, quid ei iure sit agendum, et quid secularibus iudicare debeant Debet etiam sedulo pacem et concordiam operari cum seculi iudicibus qui rectum uelle diligunt, in  compellationum allegationem docere, ne quis alii perperam agat in iureiurando uel in ordalio.

Nec pati debet aliquam circumuentionem iniuste mensure uel iniusti ponderis; sed conuenit ut per consilium et testimonium eius, omnes legis scitum, et burgi mensura, et omne pondus, ponderis sit secundum dictionem eius institutum, ualde rectum.

Ne quis proximum suum seducat, pro quo decidat in peccatum. Et semper debet Christianus prouidere contra omnia que predicta sunt; et ideo debet se magis de pluribus intromittere, ut sciat quomodo grex agat quem ad Dei manum custodire suscepit, ne diabolus eum laniet, nec malum aliquid superseminet.

 Nunquam enim erit populo bene consultum, nec digne Deo conseruabitur, ubi lucrum impium et magis falsum diligitur. Ideo debent omnes amici Dei quod iniquum est eneruare, quod iustum est eleuare: non pati ut propter falsum et pecunie questum se forisfaciant homines erga uere sapientem Deum, cui displicet omnis iniustitia.

Christianis autem omnibus necessarium est, ut rectum diligant, et iniqua condemnent, et saltem sanctis ordinibus euecti, iustum semper erigant, et praua deponant. Hinc debent episcopi cum seculi iudicibus interesse iudiciis, ne permittant, si possint,   ut illius aliqua prauitatum germina pullulauerint.

Et sacerdotibus pertinet in sua diecesi, ut ad rectum sedulo quemcunque iuuent, nec patiantur, si possint, ut Christianus aliquis alii noceat, non potens impotenti, non summus infimo, non prelatus subditis, non dominus hominibus suis, uel seruis aut liberis molestus existat. Et secundum episcopi dictionem, et per suam mensuram conuenit, ut serui testamentales operentur super omnem sciram cui preest.

Et rectum est ut non sit aliqua mensurabilis uirga longior quam alia, sed per episcopi mensuram omnes institute sint, et exequate per suam diecesim. Et omne pondus constet secundum dictionem eius: et  si aliquid controuersiarum intersit, discernat episcopus.

Et uniuscuiusque domini necesse proprium est, ut compatiatur et condescendat seruis suis, sicut indulgentius poterit, quia a  Domino Deo empti sunt, eque cari seruus et liber, et omnes eodem pretio redemit, et omnes sumus Dei necessario serui: et sic iudicabit nobis, sicut ante iudicauimus eis quibus iudicium super habuimus in terris.

XII. Singulis quoque diebus ueneris, decantent omnes Dei ministri in omnibus cenobiis, seu maioribus ecclesiis, quinquaginta psalmos pro ipso rege, et omnibus ei audientibus, necnon aliis quibuscunque promerentibus.

Unicuique etiam qui uoluerit fas esto, si quid criminis  ei imponatur iam compensare, ni in lustrationis diebus  sit commissum: et deinceps res se habeat sicut prius.

XIII. Regis Weregildum est cum Anglis in iure publico, triginti millia thrimsa, id est trium. Quindecim millia thrimsa sunt de wera. Et quindecim millia cynedomas, id est regie censure. Ipsum natale eius pretium pertinet cognationi: et cynebot ipsius terre nationi.

Archiepiscopi et comitis  1Kb] Weregildum est quindecim millia thrimsa.

Episcopi et aldremanni  1Kb] octo millia thrimsa.

Messetheines et Woruldtheines, id est presbyteri et secularis Thani, duo millia thrimsa.


 Hec immediate sequuntur precedens capitulum de weregildis, in regio codice, fol. 143, col. 4.

Aliquando fuit in Anglorum laga  quod populus et leges consilio regebantur, et tunc erant sapientes populi, magni prorsus nominis et pretii: comes et uillanus, tainus, et alius, singuli pro modo suo.

Et si uillanus excreuisset ut haberet plenarie quinque hidas terre sue proprie, ecclesiam et coquinam, tympanariam, et ianuam, et sedem, et fundet notam in aula regis, deinceps erat taini lege dignus.

Et si tainus ascendisset ut seruiret regi, et equitatus  sui uice fungere ur in familia sua, si tunc habebat tainum qui ad ut Waram regis quinque hidas haberet, et in aula regis domino suo seruiret, qui tertio uenisset in nuntium eius ad regem, iste poterat deinceps iurare pro domino suo in magna necessitate, et accusatorem eius recte admallare ubicunque opus esset. Et qui sic promotum hominem non habet, ipse causam suam superiuret, uel amittat.

Et si tainus prouehatur ad consulatum, sit postea dignus rectitudine comitis et honore; et si massere  ascenderet ut ter magnum mare transfretaret, per proprium negotium suum fuit deinde taini dignus rectitudine.

Et si scholaris profecisset in doctrina, cur ad sacros  ordines pertransiret, et Christo Domino ministraret: erat denique dignitatis et pacis dignus, quanta pertinebat super illud, nisi forisfaceret cur ipsius ordinis officio non utatur.

Et si eueniret ut ordinatus uel alienigena disturbaretur alicubi uerbis uel operibus: tunc pertinebat regi et episcopo hoc emendare quam citius possent.

Ceorles weregildum  est in Mircenorum laga 200 sol.

Taini weregildum est sexies tantum, id est duodecies centum solidi.

Regis simplum weregildum est sex tainorum weregildum in Mercenorum laga, hoc est triginta millia sceatta, id est totaliter centum uiginti libre: tantum est de weregildo, sed pro regni dignitate  debet addi tantumdem in Kenegildo. Ipsam weram debent habere parentes eius, et eius emendationem ipsius terre populus.

Twelfhindes  hominis iusiurandum, contra ualet iusiurandum sex uillanorum, quia si Twelfhindus homo uindicari debet, plene uindicaretur in sex ceorlis, et eius weregildum est sex ceorlorum weregildum.

Misse presbyteri et secularis taini iusiurandum in Anglorum rege reputatur eque carum, et pro septem ordinibus Ecclesie, quo sacerdos per Dei donum ascendit ut haberet, taini rectitudine dignus est.

1. Septem sunt dona sancti Spiritus, et septem  gradus Ecclesie et sanctorum ordinum, et septies in die laudes Deo canende sunt ab omni ecclesia. Et omnibus amicis Dei recte pertinet ut sanctam Ecclesiam diligant et honorent, et Dei ministros pacificate custodire gaudeant; et qui eos nocebit uerbo uel opere, septies emendet secundum quod factum sit, et secundum ordinem, si Dei misericordiam habere uelit, quia sanctificationes et ordines, et Deo dicatas domos, semper debent pro timore Dei diligenter uenerari.

2. Et ad ordinis emendationem, si ordinatus occidatur, supra rectum weram primus gradus emendetur  una libra, et digna penitentia sedulo perquiratur.

3. Et ad emendationem ordinis, si uite sit amissio, super rectam weram in secundo gradu due libre reddantur cum Deo digna penitentia. . . .

4. . . . . . . . . . . . . . . .

5. Et ad emendationem ordinis, si plena infractio fiat, super rectam weram in quarto gradu quatuor libre reddantur cum penitentia.

6. Et ad emendationem ordinis, super rectam weram in quinto gradu quinque libre componantur cum idonea penitentia.

7. In sexto gradu sex libre reddantur cum penitentia.

8. Et ad emendationem ordinis, septimo gradu  infracto, septem libris super rectam weram emendetur cum iniuncta penitentia.

 9. Et ad ordinis [suppl. emendationem] infracta de pace digne componatur secundum factum. Semper enim debet iudicium factum, et moderatio secundum mensuram pro Deo et seculo fieri, et de emendatione ordinis una pars episcopi, secunda sit altari, tertia societate. uide hec supra sub titulo: De sacris ordinibus compensandis.


Et in concilio episcoporum Londoniensi, cap. 12, sic habetur de congildonibus.

Et diximus etiam omnibus illis qui in nostram gildscyram [sodalitium] uadium dederunt, si contingat eum [lege unum] mori, omnis congildo det unum panem et companagium pro anima eius, et cantet unum quinquagenarium psalmorum, uel  perquirat cantandum infra triginta noctes. Iornalensis fol. 44.



HeLI DHA REGIS SEU PRINCIPIS TOTIUS WALLIAE LEGES ECCLESIASTICAE. 





[LEGES ECCLESIASTICAE.]

 Dei prouidentia Howel Dha  filius Cadell, rex totius Cambrie, uidens suos walenses insolenter legibus abuti, acciuit de quolibet kemut  totius regni sui sex laicos uiros auctoritate et scientia pollentes, et omnes ecclesiasticos dignitate bacculosos, uel archiepiscopos, uel episcopos, abbates, uel priores de regno suo ad locum qui dicitur Guin super Taff yn deued, quam domum uoluit edificari uirgis albis in hospitium sibi ad uenandum, quando ad partes Demetie ueniret, et ideo uocatur Ty Guyn.

Rex autem et congregati morati sunt ibidem per totam Quadragesimam, orantes Altissimum per ieiunium perfectum, petendo gratiam ad bona facienda secundum regis propositum, et de congregatis  elegit rex duodecim laicos doctissimos, et unum clericum doctissimum qui uocabatur Blangoridus, ad instruendas sibi leges et usus, ut propinquius posset ad ueritatem et iustitiam intendi: et in tres partes scribi precepit, quarum prima, lex curie sue quotidiane, secunda lex patrie, tertia usus utriusque. Tres autem libros legis precepit fieri consimiles, unum ad curiam suam quotidianam sequi semper, et alium ad curiam de Dinewr, et tertium ad curiam de Aberfrau, uel qualibet de tribus partibus Cambrie, scilicet Guenet et Powys, et Deheubarth haberet in se auctoritatem legis, ad opus paratam.

 I. Ex quo distein  in aula steterit post prandium in tribus festis principalibus ponens in ea pacem et regis, regine et optimatum curie, pacem illam transgredienti nusquam erit refugium et naut. tc' n' omnium refugium. Si quis ergo refugium regis et omnium uiolauerit, nec usquam, nec ab unius refugio, uel a reliquis sanctorum defendi potest nisi ab ecclesia.

II. Qui sacerdoti sarhed  fecerit, uel eum occiderit, iudicio synodi puniatur preter gueli tanaud.

III. Hospitium sacerdotis et clericorum erit domus capellani uille. Hospitium sacerdotis regine est insimul.

Iu. Offeirad euleu  contra  Pascha regis indumenta habebit, quibus usus est in Quadragesima.

u. Simili modo sacerdos regine ipsius habebit indumenta, in quibus regina agat penitentiam. Sacerdos regine a regina equum debet habere. Sacerdoti et accipitrario, et penkynyl, et iudicii curie, et guuastraud afuyn, equi a rege restaurantur cum opus fuerit. Terram suam tenebit liberam.

uI. Triplex est officium sacerdotis curie in placitis, scilicet lites discretas de scripto delere, lites indiscretas ad iudicium in scripto seruare, et ad opus regis, quantum ad litteras missas et mittendas paratum esse, et nunquam ebriatum.

 uII. Tria sunt iudici pertinentia, scilicet questiones soluere, lites discernere, et quod per iudicium discreuerit, per uadimonium confirmare, si tunc litigans ei contradicit per aliud. Sic agit per annum. Anno autem elapso capellanus adeat ecclesiam, et cum eo duodecim officiales curie digniores, et missa celebrata, et oblatione ad missam ab omnibus facta, capellanus faciat eum iurare per sacrum incelebratum, et per altare, et reliquias superpositas, quod in tota uita sua nec prece, nec pretio, nec amore, nec odio falsum scienter faciet iudicium. Quo facto, ad regem uenient, indicantes ei que circa eum acta sunt. Si regi gratum sit officium suum. illi prestabit, et locabitur in sede sibi debita. Tunc dabuntur ei. ouer elysseu, a rege taulbord, a regina annulus  aureus, que dona nec uendet, nec unquam donabit. Non debet iudex esse, nisi in tali solemnitate approbatur.

uIII. Et si aliquis de gentibus homicide uel occisi sit ecclesiasticus, sacris ordinibus uel religioni obligatus, uel leprosus, uel mutus, uel stultus, nichil reddet uel recipiet pro galanas . Nullam autem uindictam super eos uel ab eis propter occisum debet fieri, ne tales possint per legem istam ad reddendum uel recipiendum aliquo modo compelli.

IX. Si fur coram presbytero socios suos nominando manifestet, et affirmet hoc iurando in ostio cemeterii, in ostio chori: quidquid de illo postea  contingat, uerbo presbyteri abinde de dicto illius absque contentione credendum est. Simili modo fit quando quis pro mercede dicat furem qui rem furatus est, et hoc faciat coram sacerdote modo prenotato. Si quis alicui depredari dicitur, et ille negauerit, L hominum iuramento habet negare. Hic est unus homo eorum cui soli creditur, scilicet Managur, dictator continens cum testimonio sacerdotis, si ipse cum illo qui perdiderit uenerit coram sacerdote ad ecclesiam, et dicat ei sacerdos prohibendo similiter, ne pro Deo ducat eum in falsitatem hoc faciat in ostio ecclesie, si ibi iurauerit se uerum dicere, et non falsum: similiter faciat in introitu cancelli, deinde super altare idem faciat, et ille qui reus dicitur adhuc negauerit: sacerdos affirmet  uerbo suo ter quod uidit, et audiuit, et semel iurando confirmet illud; hoc facto, qui prius negauerit pro confitente habetur, nec poterit contradicere. Mercedem quidem statim habebit ille qui dictauit, et uerbo sacerdotis testificantis dictatoris sacramentis non contradicetur, et sinz pro confitente habetur, et dicitur hoc dogynuariac.

X. Tria sunt genera dirwy , unum de pugna, alterum treis, id est raptu, tertium de furto. Duplex autem sit diruy, et duplex camluru, in curia et in ecclesia que ecclesia si summa fuerit, de pugna que in cemeterio agitur, quatuordecim libre sunt reddende. Si uero extra, id est in nodua , septem libre; quarum librarum  abbati medietas cedit, si legalis sit, id est, ecclesiastica doctrina instructus et litteratus: altera medietas presbytero et canonicis ibi Deo seruientibus. Talis diuisio sit inter abbatem et presbyteros de pugna illorum scilicet, nautur , qui ab abbate et presbytero refugium acceperint: sicque diuiditur omne quod tantummodo sancto, non alteri, nec alii abbatum erogatur. De pugna in nodua sanguis et cleis stabunt pro testibus abbati et presbyteris per dignitatem ecclesiasticam abbatie.

XI. Lingua quantum omnia membra ualet. Summa ualentie omnium membrorum est octoginta octo lib. Sanguis cuiuslibet hominum pretium est uiginti quatuor denariorum. Sanguis Christi  pretium est triginta denariorum, scilicet indignum uidetur ut Dei sanguis hominis minoris pretii est.

XII. Tribus de causis poterit uxor a uiro diuertere, et suum egueti  habere, scilicet si lepra uir inficitur, et si fetidum habeat anhelitum, et si cum ipsa coire non ualeat. Ter a uiro suo, si aliam cognouerit, uynebwerth  uxor habitura est, primo dimidie libre, secundo libram, tertio cum toto iure suo libera diliis  poterit ab illo discedere. At si ultra tertiam uicem patienter sustineat, de cetero uynebwerth non habebit. Redwit dicit quod tertio triginta sol. quarto libera cum toto iure suo abiit, si patienter sustineat de cetero uynebwerth non habebit.

 XIII. Cum puelle suo tempore cowll  comparetur, nisi mane de illo antequam a uiro consurgat a lecto uoluntatem suam declaret, inter uirum et mulierem commune erit. Si uiro detur puella etatem habens, dicatque uir illam ab alio defloratam percepisse, puella, si possit, quinque hominum iuramento  hoc falsum esse astruat et se ad illum aduenisse incorruptam, scilicet, sit matura in pilis et uberibus, et si uenerint muliebria eius, id est teithi, etatis gueric . Si primo tacuerit, et secundo eam agnouerit, et sic usque ad mane cum illa dormierit, licet illam corruptam inuenerit primo, de iure puelle  nichil potest auferre. Si uero statim hoc nouerit, ad uiros surrexit nuptiales, alia non contradicente, hoc eis testificauerit, nichil ei iure reddere debebit.

XIu. Si cuius uxor de alio infametur, et hoc tamen sit incertum, septima manumulierum expurget. Si secundo infametur, cum quatuordecim. Si tertio cum quadam certitudine hoc dicatur, iuramento L mulierum se expurgabit.

Xu. Si qua mulier datores habuerit, sit uir sub dote sua usque ad septem annos; et si habuerit tres noctes de septimo anno, totius substantie eius medietatem in diuortio eorum mulier habebit. Substantia  autem hoc modo diuiditur: uir sues habebit, mulier oues. Postea mulier diuidat, uir eligat. Et primo supellex sic diuidatur: Omnia uasa lactis preter unum sinum, id est bacol mulieris erunt, et discos omnes habebit preter unum, . . et illa duo uiri erunt; currum uero cum uno iugo, et omnia uasa, potus et dolia uiri erunt, que desuper uero mulieris. Si uir incontinenti aliam duxerit uxorem, uestimenta primi lecti, scilicet repudiate mittere debet. uir habebit caldarium et tapetum, id est brycan et puluinar, et cultrum, et securim lignorum, et terebrum, etc.

XuI. Si uxorem suam quis sine lege repudiauerit, et aliam superduxerit, repudiata debet de iure domui redire, et in ea permanere per nouem dies, et  in nono die, si a uiro omnino dimittatur, omnia que illius sunt, de domo prius exeant: et ultima rerum suarum ipsa de domo exeat: et postea uir repudiatam quietem, id est dilys clamabit, superducta alia, quia de iure duas uxores insimul nullus debet habere. Si quis uxorem suam dimiserit, et postea ipsum operis sui penituerit, et illa uiro alteri data fuerit: si prior uir eam poterit attingere unum pedem cum uiro altero in lecto habentem, et alterum extra, prior de iure debet eam recuperare.

XuII. Si mulier negat adulterium, det iuramentum L mulierum; similiter adulter negans, iuramentum L uirorum. Et tribus de causis datur tale iuramentum: si uideantur mulier ueniens de luco  ex una parte, et uir ueniens ex altera parte eiusdem luci in eadem hora, uel si uideantur insimul iacentes sub uno pallio, uel si uideatur uir inter femora mulieris.

XuIII. Si qua mulier rem turpem cum alio uiro, uel osculo, uèl manu, uel stupro egerit, de iure potest repudiari a uiro suo, et omnia iura sua debet amittere, etiam pro solo osculo, nedum pro aliis. Adulter pro stupro reddet iniuriam cum una eleuatione illi cuius uxorem uiolauerit, quia de genere hostilitatis est. Pro palpatione manuum in uulua, que dicitur gouys, reddet iniuriam sine eleuatione. Pro osculo tantum adulter iniuriam reddet, sed de iniuria tertia pars cadet, quia non habuit rem cum ea ex toto, et hoc causa decipiendi eam, sic dicunt  quidam, alii uero ut nisi consequuntur, declaratur, qualitercunque facta fuerit.

XIX. Qui uxorem alicuius osculatur, quartam partem iniurie ei reddet, similiter de gouys, nisi in ludo qui dicitur guare raffau, uel in conuiuio, uel quando quis de longe uenerit.

XX. Goronuy ab morydyc dicebat quod uir alterius uxore ipsa uolente abutens, nichil debet reddere, dum mulier sui facti laudat auctorem; sed si factum notum fuerit, mulier habet uiro suo sared reddere, uel uir eam libere repudiet, et ab ea diuertat.

XXI. Nemo feminam det uiro antequam de mercede domino reddenda fideiussorem accipiat. Puella  dicitur esse desertum regis et ob hoc regis est de ea amaabyr  habere. Si aliquam quis in lathrud  adducat, et ad domum alicuius optimatis cum illa uadit, fideiussorem a uiro de toto iure abducte, antequam insimul dormiant, optimas accipiat.

XXII. Tres autem sunt homines quorum nullus potest per regem impignorare contra aliquod iudicium. Primus est rex, ubi non poterit secundum legem in lite stare coram iudice suo, agendo, uel respondendo per dignitatem naturalem, uel per dignitatem terre, ut optimas uel alius. Secundus est ecclesiasticus sacris ordinibus obligatus. Tertius est ecclesiasticus religiosus obligatus. Nemo enim secundum legem potest dare pignus contra iudicium, nisi  sub periculo pretii sue lingue, sed nullum pretium constitutum est in lege Howel super membrum et sanguinem, uel sared ecclesiastici, ut sunt predicti: et ideo nullus eorum potest dare uadium de iure contra iudicium uel cum iudicio. Omnia autem nocumenta sacrilega que fient ecclesiasticis, debent in synodo secundum legem ecclesiasticam emendari.

XXIII. Tres sunt homines quorum nullus potest esse per legem iudex dignus. Primus est mendosus, id est anauus, uel cecus, uel surdus, uel leprosus, uel stultus, qui sit semel ligatus propter stultitiam suam, id est goyffuyllauc, uel qui nesciat recte loqui, uel cryc anennual. Secundus est ecclesiasticus sacris ordinibus uel religioni obligatus. Tertius  est laicus sine potestate iudicandi per dignitatem terre, uel seruitorie.

XXIu. Tres sunt rei conquestores, a rege propter querelas suas puniendi. Primus est qui det pignus contra iudicium quod per aliud, id est ghurguystyl, et auctoritatem scriptam de legibus contra ipsum poterit confirmari; ille pretio lingue sue debet puniri. Secundus qui det pignus contra iudicium quod super aliquem alium quam seipsum detur, ille suo camluru  debet puniri. Tertius est, si quis careat dignitate impignorandi, uidelicet sacerdos uel alius: licitum est ei contradicere iudicio per auctoritatem de legibus: et si sic contradicat, et auctoritas ei fallat, camluru amittat. Nemo autem per iudicium litigiosum amittet plus quam  camluru, nisi uera sit impignoratio uadio contra uadium.

XXu. In lege Romana reperitur: Ubi numerus testium non definitur, ibi duo sufficiunt. Dicit quoque lex: Unius testimonium non est admittendum. Hoc uero dicitur quod nouem homines sunt, quorum unicuique et soli in ferendo testimonio credendum est, sed tamen iureiurando. Primus est, dominus inter duos homines; ita tamen quod non sit particeps litis et rei ex lite consequende, et confiteantur contentionem suam prius coram domino suo fuisse, et non fuerit undull . At si alter eorum negauerit, cum iuramento negabit. In alio casu nouem dies dantur domino,  ad connumerandum qualiter iuramentum prestiterit, sacerdoti uero ad idem dantur inducie usque ad tempus quo possit missam celebrare. Secundus est, patronus sacerdos inter duos parochianos, inter duos monachos suos. Tertius est, pater inter duos ipsius filios, ponendo manum super caput illius contra quod testificatur, sic dicendo: Per Dominum qui me creauit de patre, et te de me, uerum inter uos dico. Quartus est, iudex de iudicio suo, scilicet si quidem de iudicio quod inter eos iudex dederit dubitantes certauerint. Quintus est, fideiussor de fideiussione sua, si partim negat, et partim confitetur. Sextus est, sacerdos de testimonio sibi attestato inter duos parochianos suos. Septimus est, puella de uirginitate sua, si uir cui data est dixerit  eam inuenisse corruptam, ut ius suum ei tollat, ius ei tamen illa est, ei tamen credendum est antequam fuerit matura. Item de puella, si ui oppressa fuerit, et uiolator dixerit eam inuenisse defloratam, contra eum testimonio puelle credendum est. Octauus est, communis pastor uille de animali ab alio inter animalia sue custodie mortificato. Nonus est, latro ad patibulum ductus, et de morte sua certus: illius uerbis sine sacramento, id est creir, de socio uel sociis credendum est, uel de re quam ipse furatus est. Iste scilicet socius eius propter dictum alterius non debet uita seu membris condemnari. De uerbis tamen illius qui suspenditur, manifestatur eum esse latronem, cui credendum est, sicut lege ista cautum est. Est ergo iste condemnandus, non ad  uitam seu membra perdenda, sed ad redemptionem sui faciendum. De illo latrone, qui constituto iuramento in patria, latrocinio non poterit se purgare. Eritque diruyus et n'lleidyr guuerth.

XXuI. Fideiussor negans fideiussionem suam de septimo proximorum sibi redemptione negabit, uel solus iurans super septem altaria dedicata of bri duua diuuad; si partim negat, et partim profitetur, solus semel iurabit, et sic kynnogyn, si fideiussionem negauerit, scilicet de septimo.

XXuII. Si quis nomine emptionis rem aliquam ab aliquo acceperit, deinde ab hac uita ereptus res suas cum amicis reliquerit, cum ipse pro se de pretio rei accepte reddendo fideiussor exstiterit, id est yn uach kynnogyn, ab amicis prefatis, licet  factum ignorantibus et obdormientibus, de rebus mortui pretium rei sue uenditor consequatur. Iuret tamen de septimo proximorum sibi in redemptione super sepulcrum debitoris, si possit inuenire; sin autem, super altare dedicatum, quod illi rem suam uendidit, et quod ipse pro fideiussore fuit.

XXuIII. Non debet fideiussor dari qui exsul est, neque qui fortior est; neque monachus, nisi consentiente abbate; neque scholaris, nisi magistro consentiente; neque femina, nisi domina fuerit principalis debitoris; neque filius, nisi patre consentiente, dum pater debet esse pro filio. Quamuis autem fideiubeant, alicuius eorum fideiussio non est compellenda.

 XXIX. Tria sunt, sine quibus rex esse potest, scilicet, sacerdos ad missam celebrandam, et ad escas regis et potus benedicendos, et iudex curie ad causas discernendas et ad danda consilia, et familia quoque ad negotia regia parata.

XXX. Tribus hominibus uulnus lingue redditur: regi semper; iudici, quando quis conatur ire contra iudicium; sacerdoti, quando fuerit in ecclesia, siue in tribus festis principalibus.

XXXI. Ubicunque sacerdos familie et distein  et iudex curie insimul fuerint, ibi erit dignitas curie, id est breint llys , licet rex absens est.

XXXII. Nullus autem rex habet potestatem constituendi  pretium super aliquem ecclesiasticum sacris ordinibus obligatum, uel super membra, uel sanguinem, uel sared eius, uel super aliquem de suis, quia quisque ecclesiasticus, ut predictus, habet potestatem per legem ecclesiasticam probandi in synodo quodlibet nocumentum uel damnum, quod ei laicus faciat, aut rex, aut alius. Item nullatenus talis ecclesiasticus potest compelli ad respondendum alicui extra synodum de delictis sibi oppositis.

XXXIII. Si autem talis ecclesiasticus teneat terram sub rege per debitum, de qua seruitium regi pertineat fieri, in curia regis debet respondere de terra cum pertinentiis, quia regis est tota terra regni sui; et nisi inde respondeat humiliter idem, regis erit terra illa totaliter. Quamuis autem talis  ecclesiasticus possit per dignitatem terre in iudicio cum laicis esse usque ad tempus narrandi illud, nullum iudicium debet referre inter litigantes, quia non est pretium super linguam eius in lege constitutum; per quod quisque iudex, si iniuste iudicet, punietur, si confirmet iudicium iniustum per uadimonium.

XXXIu. Cum de uillarum siue agrorum terminis que curia contingat, contentionem curia terminabit; si ecclesia et non curia contingat, ecclesia terminabit. Postea Bremt, demum hyguuarchadu, id est ar deffeith, ty ac odyn ac ysgubaur. uerum, cum terminabit mer et kygbellaur, debent pro ea terminos assignare, pro ecclesia uero baculus et Euangelium. Sin autem terra litigiosa,  inter litigantes in duo diuidatur.

XXXu. Si regia dante licentia in rusticana uilla ecclesia construatur, et in ea misse celebrentur, et in atrio illius corpora sepelientur, extunc libera erit uilla illa.

XXXuI. Si quis nomine, quo matrix fuerit ecclesie, iudicio terram ad illam pertinentem petierit, nonus dies mensis non est exspectandus.

XXXuII. Si regis uillanus rege annuente optimatis filium nutriendum susceperit, defuncto uillano cum filiis equali portione alumnus succedet.

XXXuIII. Si in terra regis cum homine ipsius homines episcopi uel abbatis inter se conflictum fecerint,  diruy  eorum regi.

XXXIX. Septem domus episcopales sunt in Dyued, Meneuia, que est sedes principalis in Cambria, ecclesia Ismel, ecclesia Degeniam, ecclesia Yssyl, ecclesia Teylau, ecclesia Teulidauc, ecclesia Keneu. Abbates Teylau, et Teulydauc, et Ismel, et Degenian tenentur clerici esse et ordinati. Ebodiu cuiuslibet istorum domino Dyued erunt, scilicet duodecim libre, uel qui illis successerint reddant. Meneuia ab omni debito libera manet et soluta. Ecclesia Keneu  et ecclesia Yssyl ab illo debito libere erunt, qui terris carent.

XL. De furto redemptionis non fit contentio super aliquid, nisi prius fuerit manac cum iuramento in tribus locis, in ostio cemeterii, in ostio ecclesie, in ostio chori coram presbytero ipsius ecclesie, et hoc presbyter ille in placito domini testatus sit, cuius uerbo credendum est tunc. De furto  Kyssuyn non sit contentio iuramenti, id est reith, super aliquid, nisi prius fuerit manac in curia.



EDMUNDI ANGLORUM REGIS LEGES ECCLESIASTICAE. 





[LEGES ECCLESIASTICAE.]



TITULI CAPITULORUM PARTIS I.


    I. De uite castitate eorum qui sacris initiantur.
    II. De decimis et censu ecclesiastico, siue primitiis seminum.
    III. De homicidio.
    Iu. De eo qui monialem stuprarit, et de adulterio.
    u. De fani instauratione
    uI. De peierantibus, et iis qui barbara factitarunt sacrificia.








TITULI CAPITULORUM PARTIS III.

    I. De homicidio.
    II. De eo qui alium oppugnarit in ede sacra, aut oppido regio.
    III. De pugne et homicidii mulctis.
     Iu. De sanguine effuso.
    u. Gratias agit, quod eum in profligandis furibus adiuuerint.





PARS PRIMA.



PROeMIUM.

Edmundus rex ipso solemni Paschatis festo frequentem Londini, tam ecclesiasticorum quam laicorum, cetum celebrauit, cui interfuerunt Oda, et uulstanus archipresul, plurimique alii episcopi, ut animorum suorum, et eorum omnium qui eis cure sunt, consuleretur saluti.



CAPITULA.

I. Inprimis, qui sacris sunt initiati, atque ex quibus populus Dei uirtutis exemplum petere debebit  ad imitandum, caste  siue uiri, siue mulieres fuerint, uitam traducunto: sin minus id fecerint, prout illorum se habent norme, plectuntor, omni scilicet sua possessione terrena multantor uiui, et  mortui sacra prohibentor sepultura.

 II. Christianus quisque decimas seminum primitias nummumque eleemosynarium illum religiose pendito; qui non soluerit, anathema esto.

III. Si quis hominis Christiani sanguinem effuderit, ad regium conspectum  non admittitor, ni prius id sceleris, iuxta ac fuerit ei ab episcopo imperatum, compensarit.

Iu. Si quis monialem stuprarit, aut instar homicide compensato, aut sacra sepultura prohibetor. Idem iuris esto, si quis adulterio commisso coniugium uiolarit.

u. Episcopus omnis suis ipsius sumptibus domum Dei instaurato, regemque de reliquis sacris edibus  composite ornandis commoneto.

 uI. Qui peierarint, aut barbara factitarint sacrificia, diuinis omnibus [ni ocius resipuerint, animumque in melius emendarint] perpetuum arcentor.






PARS TERTIA.



PROeMIUM.

Ego Edmundus rex omnibus qui in ditione ac potestate mea sunt, senibus ac iuuenibus, clare significo, me a scientissimis regni mei in celebri, tam ecclesiasticorum quam laicorum frequentia, studiose requisiuisse, quo tandem pacto Christiana proueheretur fides. Atque nobis omnibus commodissimum uisum est, ut amorem ac mutuam inter  omnes beneuolentiam per omnem ditionem nostram foueamus. Etenim nos omnes harum tedet quotidianarum pugnarum, et propterea ad hunc modum statuimus.



CAPITULA

I. Si quis alium posthac interfecerit, solus cum  interfecti cognatis inimicitias capitales suscipito, ni integram capitis eius estimationem  amicorum ope fretus intra duodecim menses persoluerit. Sin eum cognati eius pro derelicto habuerint, neque uero quidquam pendere uoluerint, ipse inimicitias subito solus, ac illi pro inimicis non habentor. Ei tamen interim cognati eius uictum ne suppeditanto, neue cum eo pacem habento; id quod si quis eorum fecerit, fortunis suis omnibus regi multator, et qui prius cognatum suum pro derelicto habuit, is iam cognatis interfecti pro inimico habetor. Atqui si alium quemcunque preter interfectorem ipsum cognatorum quisquam ultus persecutusque fuerit, is fortunis suis omnibus mulctatus, regi et omnibus amore eum prosequentibus,  pro inimico putandus est.

II. Si quis ad templum oppidumue regium confugerit, eumque alius oppugnarit, damnoue affecerit is, prout antea effati sumus, tenetur.

III. Nulla pugne aut homicidii nomine irrogata remittitor multa.

Iu. Clare autem significo non fore ei qui sanguinem humanum effuderit suffugio domum meam, ni prius Deo ac cesi cognatis cumulate satisfecerit, et preterea impleuerit quodcunque ei fuerit ab episcopo, in cuius id diecesi acciderit, imperatum.

u. Maximas autem Deo et uobis omnibus ago gratias, qui me auxilio uestro in hac pacis, quam nunc ad profligandos fures sanciuimus, lege adiuuistis, ac uehementer confido eo uos propensius nobis  in posterum opitulaturos, quo huius decreti obseruatio magis uidebitur necessaria.


Quomodo desponsanda uirgo, et quibus ritibus procedendum sit  .

I. Si quis uirginem ducere aut feminam uoluerit, ipsa et amicis suis consentientibus, debitum est cum ex iure diuino, tum ex humana institutione, ut sponsus  primo non solum fidem prebeat de prelocutis perimplendis, sed una etiam cautionem, se eam ita cupere, ut secundum legem Dei eam habeat uxorem, et hoc etiam uadient amici eius.

II. Tum habenda uictus ratio, et sciendum est quis eos sustinuerit. Stipuletur hoc sponsus ipse idemque pariter amici eius.

III. Edicat iam tum sponsus qua bonorum parte uxorem donat, preter hanc quam ex eius beneplacito ipsa prius cooptauerit.

Iu. Sin et ipsa eum superuixerit  tunc iustum est ut ipsa habeat dimidiam partem omnium bonorum, et si prolem inter se susceperint, integritatem ipsam, donec transeat ad secundas nuptias.

 u. Sponsiones autem uir, quas iam pactus est, cautione interposita illibatas semper custodito, et amici sui eas uadianto.

uI. Si de omnibus iam inter ipsos conuenit, spondeant consanguinei suam consanguineam uxorem ei qui illam petiit, uite etiam integram fore, satisdationemque accipiant de celebrandis nuptiis.

uII. Si maritus eam postea de territorio Thani [seu baronis] quo iam nutrita est, eduxerit in alterius Thani territorium, cautione satisdatum sit amicis suis, quod exinde nemo ei inferet iniuriam; etsi ipsa contra mali quid patrauerit, prompti sint amici eius marito facere emendationem, si ipsa non habuerit unde compensauerit.

 uIII. Nuptiali huic dationi missalis aderit sacerdos; is de iure eorum coniunctionem Dei benedictione in omnem felicitatis plenitudinem promouebit.

IX. Caute etiam prouidendum est, ut intelligatur nullum inter eos esse consanguinitatis uinculum, ne iuste postea separentur qui iniuste primitus iungebantur.





LEGUM ECCLESIASTICARUM EDMUNDI PRISCA uERSIO.



TITULI CAPITULORUM PARTIS I.


    I. De castitate ordinatorum.
    II. De decimis et aliis debitis ecclesie.
    III. De homicidio.
    Iu. De fornicatione cum nunna, uel sanctimoniali, et de adulterio.
    u. De apparitione ecclesiarum.
    uI. De periurio et liblaco.





PROeMIUM.

Edmundus rex congregauit magnam synodum Dei ordinis et seculi apud London ciuitatem in sancto Pasche solemni, cui interfuit Odo et Wulstanus archiepiscopi, et alii plures episcopi, qui perquirentes  de consilio animarum nostrarum, et eorum qui subditi sunt illis.



CAPITULA.

I. Inprimis est ut sanctis ordinibus euecti, qui plebem Dei docere debent lumen uite, castitatem teneant secundum ordinem suum, sit werhades sit wifhades, sit alterum, sit alioquin; sint eius digni quod in canone dictum est, hoc est, ut perdant secularem pecuniam, et sanctificatum legerstowa , id est positionis locum, si non conuertantur et emendentur.

II. Decimam precipimus omni Christiano super Christianitatem suam dare, et emendent cyricsceatum, id est ecclesie censum, et elmesfeoh, id est eleemosyne  pecuniam. Si quis hoc dare noluerit, excommunicatus sit.

III. Si quis sceleratis manibus effundat sanguinem Christianum, non appareat in conspectu regis priusquam emendationem ineat, sicut episcopus docebit, et penitentiam consulet.

Iu. Qui cum nunna uel sanctimoniali fornicabitur, sanctificato atrio sit indignus, nisi emendet, sicut homicida; sic idem diximus de ewice , id est de adulterio uel infracto coniugio.

u. Amplius dixi ut omnis episcopus reficiat Dei domus in suo proprio, et regem admoneat, ut omnes ecclesie Dei sint bene parate, sicut magnum nobis opus est.

uI. Qui falsum iurabunt, et liblacum facient, sint  in eternum a Dei consortio segregati, nisi ad dignam satisfactionem per omnia reuertantur.






TITULI CAPITULORUM PARTIS III.

    I. De homicidio.
    II. De assaltu in itinere uersus ecclesiam uel burgum regis.
    III. De fihtewita et manbota.
    Iu. De fundentibus sanguinem humanum.





PROeMIUM.

Ego Edmundus rex mando et precipio omni populo seniorum ac iuniorum, qui in regione mea sunt, ea que inuestigans inuestigaui cum sapientibus clericis et laicis.



CAPITULA.

 I. In primis quomodo possem Christianitatem magis erigere, et magnum nobis necesse uisum est, ut amicitiam uestram et beneuolentiam teneamus inter uos in toto regno meo; et mihi ualde displicent, et uobis omnibus, multiplices et iniuste pugne que inter uosipsos fiunt, unde diximus: Si quis post hec hominem occidat, ipse sibi portet inimicitie factionem, nisi amicorum suorum auxilio intra unum persoluet eum plenum Weregildo, sit natus sicut sit. Si eum cognatio sua deserat, et pro eo gildare noluerit, tunc uolo ut omnis tribus uel cognatio illa sit extra factionem, preter solum malefactorem; sed deinceps ei nec uictum det nec pacem. Si quisquam cognationis sue firmet eum postea, reus sit omnium que habebit erga regem, et portet fudam erga contribunales,  quia primitus reprobauerat eum. Si ex mortui cognatione quis uindictam perpetret in aliquem alium preter ipsum malefactorem, sit inimicus regis, et perdat totum quidquid habet.

II. Si quis ecclesiam requirat uel burgum meum, et ibi assailiatur, uel affligatur, qui hoc fecerit, eiusdem culpabilis quod supra dictum est.

III. Et nolo ut aliqua fibtewita, uel manbota, condonetur.

Iu. Amplius indico, quod qui sanguinem fundat humanum, nolo socnam habere in familia mea, antequam diuinam emendationem suscepit, et ad omne rectum inclinetur, sicut episcopus docebit in cuius scyra fuerit.


 De sponsalibus contrahendis tempore regis Edmundi.




Si quis uirginem uel uiduam ducere uelit, et hoc illi placeat et amicis suis, tunc rectum est ut bridguinum, per Dei iustitiam et seculi ius competens, in primis promittat et uadiet eis qui paranymphi sunt, quod eo modo querat eam, ut secundum Dei rectum pertinere uelit, sicut sponsus debet legitimam sponsam, et plegient hoc amici sui. Post ea sciendum est cui fosterleanum pertineat. uadiet hoc bridguina, id est sponsus, quid ei dare disponat, cur eius eligat uoluntatem, et quid ei destinet, si superuixerit ipsum. Si sic quoque conueniat, rectum est ut dimidiam pecuniam habeat, et totam si simul puerum habuerint, nisi deinceps uirum capiat. Totum hoc uadio confirmetur,  et amici sui plegient. Si tunc omni re concordent, adeat cognatio et despondeat eam to wyte et toryghtlyte, id est in uxorem et rectam uitam, et excipiat inde plegium qui ius habet in uadio. Sed si de ipsa terra uelit ipsam ducere in terram alterius thani: consilium est, ut amici habeant pactionem, ne quis ei faciat iniuriam. Et si illa forisfaciat, ut possint esse propinquiores emendationi, si non habeat unde componat. Huic dationi debet interesse presbyter, qui cum Dei benedictione debet eorum consortium adiuuare in omnem sanctitatem. Bonum est preuidere ne ex aliqua consanguinitate sibi pertineant, ne iuste postmodum separentur qui sceleratis nuptiis consenserunt.



LEGES ECCLESIASTICAE DE NUPTIIS.
 


Quomodo uirgo desponsanda, et quinam ritus ibi esse debent.

I. Si quis uirginem, uel uxorem in matrimonium ducere uelit, et hoc illi ac amicis placeat, tunc iustum est ut sponsus iuxta ius Dei et instituta mundi prius promissum et fidem det uiro, qui eorum prolocutor  est, quod ille hoc modo eam cupiat, ut iuxta ius Dei eam seruare uelit, sicut uir feminam suam debet: et hoc spondeant amici illius.

II. Postea sciendum est, ad quem cibariorum exhibitio pertinet; hoc spondeat deinde sponsus, et fideiubeant amici eius.

III. Postmodum significet sponsus quid ei daturus  sit pro eo quod illa uoluntatem ipsius elegerit, et quid ei donaturus sit, si illa superuixerit eum.

Iu. Si hoc ita pacto conuentum est, tunc iustum est, ut ea dimidiam bonorum partem habeat, et omnia si prolem inuicem habeant, nisi illa deinde maritum  eligat.

u. Confirmet omne quidquid promiserat sponsione, et amici fideiubeant.

uI. Si illi tunc in omni re concordant, tunc adeant cognati, et spondeant consanguineam suam in uxorem, et ad rectam uitam ei, qui illam desiderat, et accipiant fideiussorem  qui in sponsionem ius habet.

uII. Si eam ex terra illa ducere uelit in alterius  thani regionem, tunc sponsio ipsius sit, quam amici paciscantur, quod maritus eius nullam illi iniuriam inferat; et si illa delictum commiserit, quod propinquiores debeant compensare, si illa non habeat unde compenset.

uIII. Nuptiis presbyter intersit; qui de iure cum  Dei benedictione eorum coniunctionem adunare debet in omni felicitatis plenitudine.

IX. Bonum etiam est cauere, ut sciatur, an non per consanguinitatem coniuncti sint, ne iuste postea separentur, qui iniuste antea coniuncti erant.



[OPERA EDGARI ANGLORUM.]





EDGARI REGIS ANGLORUM LEGES ECCLESIASTICAE CONCILIUM BRANDAFORDIAE AB EDGARO REGE CONuOCATUM IN QUO Edwini regis decreta rescinduntur, ablata Ecclesie restituuntur, et Dunstanus ab exsilio reuocatur.

 Non occurrunt in concilio actorum formule: breuiter autem sic notantur in antiquitatibus Britannice Ecclesie, cap. 13: Interea Mercii et Norrenses, ac inter Humbrum et Thamesim mediterranei, in regem Edwinum arma capiunt. A quibus autem hic tumultus motus fuerat, monachi caute omittunt. In hoc tumultu Edgarus regis frater regni partem obtinet. Hi multis utrinque illatis preliis, regni uires labefactarunt: sed Edgarus tandem potior, conuocato ad Brandan fordiam regni concilio, fratris Edwini acta et decreta rescindit, ablatas ecclesiis et monasteriis opes restituit, Dunstanumque ab exsilio ad pristinum honorem reuocat, deinde ad episcopatum Wigornensem, nolentem, ut aiunt, et uolentem promouit, postea ad Londinensem, tandem  biennio uix transacto ad Cantuariensem archipresulatum.


Priuilegium quo rex Edgarus confirmat Dorobernensem  Ecclesiam matrem esse et dominam aliarum Ecclesiarum regni sui.




Anno Dominice incarnationis 958 [cor. 950]. Ego nempe Edgarus rex Anglorum, diuinaque concedente clementia monarchus, regum antiquorum Ethelberti et successorum illius, ac archiepiscoporum Brythwaldi et Athelardi statuta, et priuilegia monasteriorum Kancegenum, cum uenerabilis archipontificis Dunstani consultu atque consilio, ad maledictionem impiorum raptorum, imo magis Deo fauente ad beneuolentiam iustorumque benedictionem, eterna conclusione renouamus, et in Domino summo roboramus, statuentes,

Ut Ecclesia Christi in Dorobernia aliarum Ecclesiarum  regni nostri mater sit et domina, et cum suis omnibus perpetualiter sit ubique libera, preter expeditionem, pontis et arcis constructionem.





EDGARI REGIS CHARTA DE OSWADESLAU, Hoc est de eiiciendis clericis uxoratis et introducendis monachis. 

 Altitonantis Dei largiflua clementia, qui est Rex regum et Dominus dominantium, ego Edgarus Anglorum basileus, omniumque regum insularum Oceani que Britanniam circumiacent, cunctarumque nationum que infra eam includuntur, imperator et dominus, gratias ago ipsi Deo omnipotenti regi meo, qui meum imperium sic ampliauit et exaltauit super  regnum patrum meorum, qui licet monarchiam totius Anglie adepti sint, a tempore Aestelstani, qui primus regum Anglorum omnes nationes que Britanniam incolunt sibi armis subegit, nullus tamen eorum ultra eius fines imperium suum dilatare aggressus est. Mihi autem concessit propitia diuinitas, cum Anglorum imperio omnia regna insularum Oceani  cum suis ferocissimis regibus usque Noruegiam, maximam partem Hibernie, cum sua nobilissima ciuitate Dublina, Anglorum regno subiugare; quos etiam omnes meis imperiis colla subdere, Dei fauente gratia, cegi.

Quapropter et ego Christi gloriam et laudem in regno meo exaltare, et eius seruitium amplificare, deuotus disposui, et per meos fideles fautores, Dunstanum uidelicet archiepiscopum, et Athelwoldum ac Oswaldum episcopos  magna ex parte, secundum quod disposui, perfeci, etc.

Si quidem temporibus antecessorum meorum regum Anglorum, monasteria, tam monachorum quam uirginum, destructa, penitus reiecta in tota  Anglia erant, que ego ad Dei laudem pro remedio anime mee reparare, et seruorum et ancillarum Dei numerum multiplicare deuoui. Et ipsis supradictis meis cooperatoribus strenue annitentibus, iam quadraginta et septem monasteria cum monachis et sanctimonialibus constitui: et si Christus uitam mihi tandiu concesserit, usque ad quinquagesimum remissionis numerum , mee deuote Dei munificentie oblationem protendere decreui.

Unde nunc in presenti monasterium, quod predictus reuerendus episcopus Oswaldus, in sede episcopali Wiogreceastere, in honore sancte Dei genitricis Marie amplificauit, et eliminatis clericorum neniis et spurcis lasciuiis, religiosis Dei seruis monachis  meo consensu et fauore confultus [al., suffultus] locauit: ego ipsis monastice religionis uiris regali auctoritate confirmo, et consilio et astipulatione principum et optimatum meorum corroboro et consigno,  ita ut iam amplius non sit fas neque ius clericis reclamandi quidquam inde; quippe qui magis elegerunt, cum sui ordinis periculo et ecclesiastici beneficii dispendio, suis uxoribus adherere quam Deo caste et canonice seruire. Et ideo cuncta que illi de ecclesia possederunt, cum ipsa ecclesia, siue ecclesiastica, siue secularia, tam mobilia quam immobilia, ipsis Dei seruis monachis ab hac die perpetualiter regie munificentie iure deinceps possidenda trado et consigno, ita firmiter, ut nulli principum, nec etiam ulli episcopo succedenti, fas sit aut licitum quidquam inde subtrahere, aut peruadere, aut ab eorum potestate subripere, et in clericorum ius iterum traducere, quandiu fides Christiana in Anglia perdurauit, etc.

 Facta sunt hec anno Dominice incarnationis 964, indictione uIII, regni uero Edgari Anglorum regis sexto, in regia urbe que ab incolis. . . . . nominatur; in natali Domini, festiuitate sanctorum Innocentium, feria quarta.


SUBSCRIPTIONES.

Ego Eadgar, basileus Anglorum et imperator regum gentium, cum consensu et principum et archiepiscoporum meorum, hanc munificentiam signo crucis corroboro.

Ego Aelfrith, regina consensi, et signo crucis confirmaui.

Ego Dunstan, archiepiscopus Dorobernensis Ecclesie Christi, consensi et subscripsi.

Ego Oscitel, archiepiscopus Eboracensis Ecclesie,  consensi et subscripsi.

Ego Aferic, dux.

Ego Bruthnod, dux.

Ego Adrigari, dux.





CHARTA REGIS EDGARI NOuO WINTONIAE MONASTERIO QUOD HYDAM uOCANT Concessa, In qua angelorum refert creationem atque lapsum, hominem fieri ad capessendum cum prole sua uacuum iam ipsorum ordinem. Inuidet, inquit, hoc diabolus, fraudeque circumuentum sui cum prole reddit similem; hos misertus Christus redemit, et hos inter ipsum regem Edgarum, qui tanta raptus benignitate, totum se effundit in gratitudinem et bona opera. Christo igitur et familie sue plurima condit monasteria, unumque hoc Wintonie; cuius cenobitis uite regulas et honestatis imponit, tam ecclesiasticas quam seculares. 

  Incipit charta priuilegii Edgari benignissimi principis concessa nouo monasterio Wintonio quod modo Hyda appellatur; cuius rubrica sic cancellatur:


EDGAR rex hoc priuilegium nouo edidit monasterio, de  omnipotenti Domino eiusque genitrici Marie eiu laudis magnalia concessit.



CAPITULUM I.

Omnipotens, totius machine conditor, ineffabili pietate uniuersa mirifice moderatur que condidit,  qui ceterno uidelicet uerbo, quedam ex nichilo edidit, quedam ex informi subtilis artifex propagauit materia. Angelica quippe creatura, ut informis materia, nullis rebus existentibus, diuinitus formata luculento resplenduit uultu. Male, proh dolor! libero utens arbitrio, contumaci arrogans fastu, Creatori uniuersitatis famulari dedignans, semetipsum Creatori equiparans, eterni barathri incendiis cum suis complicibus demersus, iugi merito cruciatur miseria. Hoc itaque themate totius sceleris peccatum exorsum est.



II. Quare hominem condidit, et quid ei commisit.

Euacuata animaque [forte, namque HARD.] polorum sede, et eliminata tumidi fastus spurcitia, summus totius bonitatis Arbiter lucidas celorum  sedes non sine cultore passus torpere, formatis ex informi materia diuersarum rerum speciebus, hominem tandem ex limo conditum, uite spiraculo ad sui formauit similitudinem, cui uniuersa totius cosmi superficie condita subiiciens, seipsum suosque posteros sibi subiecit, quatenus eius exsecutura posteritas angelorum suppleret numerum, celorum sedibus superbia turgente detrusum.



III. Qualiter in paradiso sine crimine conuersatus sit.

Qui paradisiace uoluptatis amenitate locatus, nullius rei patiebatur dispendium, sed ei totius mundi ad uotum suppeditabat facultas. Totius namque bonitatis ubertate fruenti nulla ei res  instita resistebat. Amore Altithrono deuote obsequenti creatura cuncta famulabatur subiecta. Fruebatur letabundus Creatoris tripudio, et angelorum alacriter utebatur consortio. Non eum corporalis debilitabat imbecillitas, nec animi affligebat anxietas. Non typho leuis raptabatur superbie, sed suo se coniungens auctori, humilis pollebat mirifice. Non eum inanis tumidum uexabat gloria, sed deuotum Creatoris magnificabat memoria. Non inuidia eum alieno torquebat profectu, sed caritas iugiter letabatur amplexu. Non ira cruciabatur infestus, sed caritatis tranquillitate leuiabatur patientissimus. Non eum tristitia merore deiiciebat, sed gaudii spiritalis spe pollente florebat. Non auaritia nimium incitabatur  cupidus, sed dapsilitatis studio exercebatur largissimus. Non illicito massicus delectabatur edulio, sed parcitate contentus licito utebatur cibario. Non luxuria eum stimulabat nefaria, sed continentia competens constringebat ad premia; omnium polycrates uirtutum, cunctis carens aduersis, omnibus florens prosperis, rite pollebat ingenuus.



Iu. Quomodo celum sine morte conscendere confidebat, et diabolus inuidus ne ascenderet impediebat.

Qui prole ad numerum patrata, superbientium angelorum uniuersa comitante prosapia, fine loto [forte, sine loco., HARD.] gustato ligni uetiti fructu, ethereos eterne beatitudinis suggestus triniatim  cum Domino regnans conscendere macrobius confidebat. Inuidus igitur hoc animaduertens Zabulus, nimia perculsus inuidia, rimari callide uersutus ceperat, qui insidiis, ne ad tantam numinis conscenderet gloriam, subdolus deciperet; pro nichilo forte ducens concessa, illicita nimium allubescendo laudans, mulierem admodum fragilem pellexit. Que sui detrimenti minime contenta, uirum muliebriter uictum blandis suasionibus delinitum, exili, heumalo gustato sibi similem faciens, perdidit.



u. Quomodo in hac miseria omnibus priuati uirtutibus deiiciuntur, tandemque cataclysmate de. . . . . [lege dempti., HARD.].

Utrique tandem prefatis priuati odonariis, paradisi  eliminati metis, in presentis uite erumna miserrimi deiiciuntur, contemnentes conditorem, a cunctis insequuntur creatis. uita desiit, mors inoleuit. uirtutum caterua recedente, uitiorum cumulus successit. Succedente nepotum prosapia, successit cumulata criminum collegio : uniuersi cum suis sceleribus cataclysmate dempti, tandem, octo utriusque sexus reseruatis, tabescendo deficiunt. uitiis copiose surgentibus, Conditor se hominem fecisse indoluit. Postremo misericors mortalibus, ut pollicitus est, succurrit.



uI. Quomodo Christus natus sua nos passione redemit, et celos conscendere fecit.

Stella emicuit matutina, que suo radio mundi tenebras fugaret. Fausta resplenduit Maria, cuius  utero uirginali Christus ineffabiliter editus, peccatorum tenebras mediator clementissimus dempsit. uiguit Christus uirtutibus plenus. Incanduit Iudea ingenti rancore repleta. Carnem suscipiens pro nobis pati uoluit; quod eius permissu infelix audacter compleuit Iudea. Ligno quippe perditum, ligni scandens gabulum, genus redemit humanum. Uniuersas namque hominum demon nationes ludificando insultans, iure ut mandati transgressorem possidens, morte multabat perpetua. Sanguis uero a mortuis ultorem tropheo crucis diuisit. Predam de perfidi leonis ore tulit, secumque super ethera uehens superius angelorum cetibus consociauit, ut cum eo communi contubernio fruentes, bonitate perspicui, uirtutum omnium ubertate referti, expertes peccati,  omni contagione priuati, sine fine post diem iudicii restauratis corporibus exsultantes regnarent. Hanc precipuam sine dubio gloriam credentibus, qui Trinitatis uereque unitatis fidem bonis insudantes operibus sectantur, pollicitus, non credentibus supplicium minatus eternum perpetuis barathri incendiis, iustissime spopondit.



uII. De beneuolo regis meditamine.

Hinc ego Edgarus, diuina fauente gratia totius Albionis basileus, rimari magnopere ceperam quid operum studio exercerem, ut ad tantam gloriam perueniens, Christi sanctorumque eius celo collocatorum contubernio coronatus fruerer, tantamque  inferni miseriam diuitarem. Instigante etenim Domini clementia, occurrit animo ut ipse criminibus cessarem cunctis, atque bonis operibus insistens, forma factus gregi, quousque nostri regiminis gubernamine degentes lucrifacerem. Quosdam igitur suasionibus inuitans ad premia, quosdam terroribus compellens ad gloriam, bona edificans, mala, ut Domino faciente potui, dissipaui. Scriptum quippe per Ieremiam memini prophetam: Ecce constitui te super gentes et super regna, ut euellas, et destruas, et disperdas, et dissipes, et edifices, et plantes . Talibus igitur exhortatus doctoribus, quibus nos Dominus per prophetam clementer admonuit, agens Christo fauente in terris quod ipse iuste egit in celis,  extricans uidelicet Domini cultura criminum spurcitias, uirtutum semina sedulus agricola inserui.



uIII. Qua ratione clericos eliminans, monachos collocauit.

Timens ne eternam incurrerem miseriam, si adepta potestate non facerem quod ipse, qui operatur omnia que in celo uult et in terra, suis exemplis iustus examinator innotuit, uitiosorum cuneos canonicorum e diuersis nostri regiminis cenobiis Christi uicarius eliminaui; quod nullis mihi intercessionibus prodesse poterant, sed potius, ut beatus ait Gregorius, iusti uindictam Iudicis prouocarent, qui uicariis uitiorum neuis contaminati, non agentes que Deus iubendo uolebat,  omnia que nolebat rebelles faciebant; auidus inquisitor aduertens gratos Domino monachorum cuneos, qui pro nobis incunctanter intercederent, nostri iuris monasteriis deuotus hilariter collocaui.



IX. Quod sancti Spiritus gratia compunctus abbatem et monachos in nouo constituit monasterio.

Hac itaque ratione, sancti Spiritus attactus flamine, locum Domini mundans Wintoniensis ecclesie, noui monasterii arcisterium [forte, asceterium. HARD. hoc est, monasterium] nostro saluatori eiusque genitrici semper uirgini Marie, et omnibus apostolicis, cum ceteris sanctis, dicatum restauraui. Sciens scriptum: Consentientes et facientes pari constringuntur pena rebellionis, Omnipotentis  uoluntati obuiantes. Possessionem Domini usurpare non sustinens, clericos lasciuientes repuli, ac ueros Dei cultores monachico gradu fungentes, qui pro nostris nostrorumque inibi quiescentium excessibus sedulo intercederent seruitio, quo eorum intercessionibus nostri regiminis status uigeret munitus, abbatem Christo cooperante eligens, Altithrono subiectus illic deuote ordinaui. Hoc subnixe efflagitans deposco, ut quod in suis egi, hoc agat in mihi ab ipso collatis, scilicet aduersarios nostros deiiciens, amicos sublimando prouehat, ut inimicos sancte Dei Ecclesie deprimens, amicos eius monachos uidelicet beatificans iustificaui.



X. De illorum anathemate qui monachis insidiantur.


Si autem qualibet occasione, diabolo instigante, contigerit, ut fastu superbientis arrogantie, deiecti canonici, monachorum gregem, quem ego uenerans cum pastore in Dei constitui possessione, deiicere insidiando uoluerint, agatur de eis et de omnibus qui quolibet munere cecati iuuamen eis impenderint, quod actum est de angelis superbientibus, et de protoplasto diaboli fraude seducto, ut paradisi uidelicet limitibus [forte, liminibus. HARD.] sublimibusque celorum sedilibus eiecti, cum iis qui Domini famulatum aspernantes contempserunt, barathri incendiis detrusi, iugi crucientur miseria. Nec inde euulsi se glorientur euasisse tormenta, sed cum Iuda Christi proditore eiusque  complicibus, Acheronte conglutinati, frigore stridentes, feruore perusti, letitia priuati, merore anxii, catenis igneis compediti, lictorum metu perculsi, scelerum memoria confusi, totius bonitatis recordatione semoti, eterno lugubres puniantur cruciatu.



XI. Item de anathemate insidiantium.

Qui autem iam predictos noui Wintoniensis ecclesie cenobii monachos, uel quoslibet eiusdem ordinis nostro regimine degentes, monasteriis, que uitiorum spurcitiis expurgans, Iesu Christo Domino nostro, uicto demone, acquisiui, eliminare presumens uoluerit, anathema sit; et eadem maledictione qua Cain parricida, qui fratrem suum Abel, stimulante inuidia, liuidus interemit mastigia, adductus  est, sine termino teneatur obnoxius; atque in Dei persecutione continuo perseuerans, in hac uita nullum dignitatis acquirat honorem, nec in futuro sine miseria nunquam persistat, sed cum Anania et Saphira una Styx porragine [forte uoragine] eiulantem crucians complectatur.



XII. De benedictione monachos uenerantium.

Quicunque pretitulatos monachos bonis quibuslibet locupletans ditare uoluerit, Creator cunctitenens clementer eos eorumque progeniem totius ubertate prosperitatis hic et in futuro seculo ditando locupletet. Scriptis decenter eorum in libro uite nominibus, cum Christo portionem in celorum habitaculis habeant, qui monachos suos, quos nostris congregatos temporibus possidet, uel uerbis, uel factis, sanctitatis  studio honorauerint.



XIII. Quales et qualiter monachi in hoc monasterio conseruentur.

Regulares igitur monachi, non seculares, in prefato, Christo comite, degentes monasterio, regule moribus obtemperent, Patres uenerantes spirituales, sanctorum Patrum imitentur exempla, nil agentes, nisi quod communis monasterii regula, uel maiorum demonstrauit norma. A secularibus igitur pompis remoti, toto nisu corporis custodiant et anime castitatem. Humilitatis studio pollentes, et corpus parcimonie uigore minuentes, alacri constringant animo. Ciuium conuiue intra urbem perpetuo interdictu fieri erubescant. In ciuitate degentes, in refectorio pompaticas  lasciuasque secularium delicias ut melancholiam aporiantes, licitis caritatum utantur cibariis; extra refectorium autem minime, nisi in domo infirmorum egroti decubuerint, edentes licite que iussi fuerint. Sacri summique ordinis hospites, si ratio exegerit, et peregrini ordinati, longo terrarum spatio uenientes, ad abbatis mensam in refectorio cautissime inuitentur; laicis in hospitio condecens exhibeatur humanitas. Monachorum quispiam manducandi uel bibendi cum eis secundum Patrum decreta licentiam non habeat; in refectorio autem edendi causa uel bibendi non introducantur, Pauperes, ut Christi, ingenti cordis suscipiantur tripudio.



XIu. De abbatum electione.

 Diuinarum studio Scripturarum luculentissime eruditi, orationum frequentia assidue occupati, caritatis amplexu letissimi, fidei exercitio promptissimi, spe prouehente sincerissimi, pace concorditer fixi, omniumque uirtutum flore decorati, ad finem usque, ceptum tante bonitatis initium, Christo iuuante, perducentes, eadem gloriosi fruantur libertate, quam beatus patronus Benedictus omnibus regule precepto subiectis instituit, scilicet ut post abbatis obitum tunc temporis regentis, abbatem. . . . . ordinent congregatione, quem sibi omnis concors congregatio, siue pars quamuis minima congregationis, salubriori clegerit consilio.



Xu. Qualiter rex abbatem et monachos uenerans muniat.


Reges itaque, quicunque nostri fuerint successores, nullam extraneam personam ius tyrannidis super monachos exercentem imponant, ne forte Deus eos damnans, et regno deponat et uita. Electum uero a fratribus Christi uicarium dignanter suscipiant, eumque caritatis igne succensi locupletando uenerentur; iuuamen, inquantum indiguerit, Christi amore compuncti, alacriter impendant. Mutuo namque confortati iuuamine, in nullo a regule preceptis discordantes, Domini gregem, non mercenarii, sed pastores fidissimi, luporum rictibus eximentes, intrepidi defendant.



XuI. Qualiter abbas et monachi regem a demonum tentatione eripiant.

 Abbas autem armis succinctus spiritualibus, monachorum cuneo hinc inde uallatus, carismatum celestium rore perfusus, ereas demonum expugnans uersutias, regem, omnemque sui regiminis clerum, Christo, cuius uirtute dimicant, iuuante, a rabida hostium persecutione inuisibilium solerter spiritus gladia defendens, fidei scuto subtili protegens tutamine, robusto prelians triumpho, miles eripiat imperterritus.



XuII. Qualiter rex abbatem et monachos ab hominum persecutione defendat.

Rex itidem terrenus, celestis castra regis fortissimo roborans munimine, armis secularibus uisibiles expugnans aduersarios, hostiumque rabiem seuientium  annichilando deiiciens, Conditoris sui pascua gregemque sollicita inexpugnabilis tueatur custodia, quatenus ad uite brauium perueniens, eternis tripudians fruatur bonis, que nec oculus uidere aliquatenus potuit humanus, nec in hominis cor ullatenus ascendit que preparauit Deus diligentibus se.



XuIII. De monastice possessionis libertate.

Sint prefati monasterii rura, omnis monachorum possessio, in rebus magnis uel modicis, internis uel externis, in urbanis uel suburbanis, prediis, campis, pratis, pascuis, siluis, molendinis, riuulorum cursibus, eterna libertate in Christi nomine eiusque Genitricis ditata.



XIX. Quod nullus secularium monasterii possessionem illicite usurpet.


Secularium quispiam ausu temerario ius tyrannidis non in Christi cultura presumptuosus exerceat; non minuet, instigante diabolo, quod sancti Spiritus instinctu tam a me quam a predecessoribus meis, necnon a catholicis utriusque sexus hominibus, largiflua concessum est dapsilitate.



XX. De benedictione augentium.

Augenti tribuat rerum cunctarum Opifex tranquillum uite presentis excursum, longeuum instantis temporis, futurum eterne beatitudinis talionem, sufficientem uictualium ubertatem, interminabile prosperitatis augmentum, copiosum uirtutum omnium iuuamen.



XXI. De maledictione minuentium.


Minuentem perpetua possideat miseria; in Domini manens persecutione, eius Genitricis sanctorumque omnium incurrat offensam; presentis uite aduersitas illi semper eueniat; nulla eis bonitatis accidat prosperitas; omnia eius peculia inimici astantes diripiant; in futuro autem, eterni miserrimum cum hedis in sinistra positum damnent cruciatus, si non satisfactione emendauerit congrua quod in Domini usurpans detraxit censura.



XXII. Quibus modis secularibus obtemperent, et quod nullus reatus hoc Domini priuilegium minuere ualeat.

Tribus tantummodo causis, secularibus obtemperent preceptis, rata uidelicet expeditione, pontis,  arcisue constructione; alias eterna ditati glorientur libertate. Reatus quidpiam si, incitante demone, seductus, uel abbas, uel fratrum aliquis fragiliter, quod absit, contraxerit, iustitia purgante secundum regule preceptum abolitus damnetur, maneatque prefate munificentie libertas Altithrono per nostram humilitatem oblata, ad monachorum usus gratuite sibi famulantium inuiolabilis, eterna libertate iucunda, quia Deus, qui hanc priuilegii largifluam donationem, locumque cum uniuersa monachorum familia, iuraque omnia sacro subiecta cenobio possidet, nunquam reatum commisit, nec ullo unquam tempore committet. Sit igitur prefata libertas eterna, quia Deus libertatis possessor eternus est.



XXIII. Quoties et quare in anni circulo hoc fratribus legatur priuilegium.


Anno incarnationis Dominice nongentesimo sexagesimo sexto scripta est huius priuilegii syngrapha, his testibus consentientibus, quorum inferius nomina ordinatim charaxantur.



SUBSCRIPTIONES.

Ego Edgar, diuina largiente gratia, Anglorum basileus, hoc priuilegii donum nostro largiens Redemptori, locoque eius sanctissimo, primus omnium regum, monachorum inibi collegium constituens, manu propria signum hagie crucis imprimens confirmaui.

Ego Dunstan, Dorobernensis Ecclesie archiepiscopus, largifluam beneuoli regis donationem uenerans,  crucis signaculo corroboraui.

Ego Eadmund, clytos legitimus prefati filius, crucis signaculum, infantuli florens etate, propria indidi manu.

Ego Edward, eodem rege clyto procreatus, prefatam patris munificentiam crucis signo consolidaui.

Ego Aelfthryth, legitima prefati regis coniux, mea legatione monachos eodem loco rege annuente constituens, crucem impressi.

Ego Eadgifa, predicti regis aua, hoc opus egregium crucis thaumate consolidaui.

Ego Oscytyl, Eboracensis Ecclesie archiepiscopus, firmaui.

Ego Athelwold, Ecclesie Wintoniensis episcopus,  regis gloriosissimi beneuolentiam, abbatem mea altum mediocritate, et alumnos quos educaui, illi commendans, crucis signaculo benedixi.

Ego Aelfstan, Londoniensis Ecclesie pontifex, consolidaui.

Ego Osulf, episcopus, confirmaui.

Ego Oswold, episcopus, consignaui.

Ego Bysentelm, episcopus, confirmaui.

Eelfstan, episcopus, consolidaui.

Ego Eadelm, episcopus, confirmaui.

Ego Athulf, episcopus, consignaui.

Ego Urynryge, episcopus, confirmaui.

Aercwig, abbas, consolidaui.

Ego Osgar, abbas, consignaui.

Ego Orobyrihe, abbas.

Ego Aelfstan, abbas.

Ego Adelgar, abbas primus huic loco abbas ordinatus.

 Ego Osdgar, dux.

Ego Aethelstan, dux.

Ego Athelwine, dux.

Ego Aethelweard, m.

Ego Elfweard, m.

Ego Wulrtan, m.

Omnes qui nominatim huic priuilegio regis iussu descripti uidentur, posteritatis nostre prosapiam subnixe deposcimus, ut manuum nostrarum uadimonium Christi cruce firmatum nequaquam uiolantes irritum faciant; si successorum quispiam humilitatis ausu uiolare presumpserit, corporis et sanguinis Iesu Christi participatione priuatus, perpetua damnatus perditione, anathema sit, nisi diuino propitiante  respectu ad huminem satisfactionem resipiscens conuersus fuerit.



ALIA CHARTA EDGARI REGIS, Qua nullos unquam fuisse perhibet in Wintoniensi hoc cenobio monachos, ante hos quos ipse iam introduxit e monasterio Abingioniensi.

Annuente Altithroni moderatoris imperio totius Albionis triniatim potitus regimine, non immemor ob hoc recidiua fore concessa, ut his strenue eterna lucrarer; quapropter ego Edgar, totius Britannie basileus, quasdam uillas, ut nominantur, Dunkitone habens, quinque hydas terre, et ecclesiam Sueyse, cum uiginti octo hydis terre, et ecclesiam Titlescumbe cum decem hydis terre, et quamdam ruris portionem, duos uidelicet cassatos terre, loco qui celebri  Wynterburna nuncupatur uocabulo, do et concedo in puram et perpetuam eleemosynam noue Wintoniensi ecclesie, B. Petro apostolorum principi dicate, necnon S. Edotio, cuius reliquie inibi miraculis clarescunt, cum omnibus utensilibus, pratis uidelicet, pascuis, riuulis, eterna largita sint hereditate perspicuis, ut canonicos qui incorrigibiles perdurarent de ecclesia dicta eieci, monachos de Abundonie loco substitui. Sint autem predicte uille, rus, mansiones, terre, riuuli, omni terrene seruitutis iugo libere in perpetuum, tribus exceptis, rata uidelicet expeditione, pontis, arcisue restauratione. Si quis autem hanc nostram donationem in aliud quam constituimus transferre uoluerit, priuatus consortio sancte Dei Ecclesie, eternis barathri incendiis lugubris iugiter cum Iuda Christi proditore eiusque complicibus puniatur, si non satisfactione emendauerit congrua quod contra nostrum deliquit decretum.





LEGES ECCLESIASTICAE REGIS EDGARDI Ut per se habentur in Saxonico libro, a secularibus disiuncte, et a Lombardo uerse.



TITULI CAPITULORUM.


    I. De immunitate Ecclesie, et debitis eidem reddendis.
    II. De censu ecclesiastico, siue primitiis seminum.
    III. De decimis.
     Iu. De denario in domos singulas imposito.
    u. De diebus festis, et ieiunio.





LEGES EDGARI REGIS.

Leges, quas Edgarus rex frequenti senatu ad  Dei gloriam, regie maiestatis ornamentum ac reipublice utilitatem sanciuit:

I. Primum, ecclesia Dei iura atque immunitates suas omnes habeto; decimas quisque primarie  ecclesie, ut ipsum quidem circumducitur aratrum, dato, siue id in prediis thanorum propriis, siue in terris uillicorum fuerit.

II. Thanus si in terra ex scripto possessa templum habuerit, circum quod fuerit destinatus sepulture locus, decimarum suarum trientem unum in id conferre ei integrum esto. Sin circa templum nullus fuerit designatus humationi locus, dato qui est fundi dominus sacerdoti nouem partium reliquiarum quantulum uisum fuerit. Atque ex omni quidem ingenuorum terra, ipse seminum primitie, primarie  penduntor ecclesie.

III. Quisque fetuum decimas omnes ante Pentecosten persoluito; terre quidem fructuum decimas ante Aequinoctium pendito; ipsas autem seminum primitias sub festum diui Martini reddito. Si quis non soluerit, penas, ut iudiciali libro proditum est, dato. Atque si quis decimas, ad eum quem diximus modum, dare noluerit, prepositus regius, illius loci episcopus, et sacerdos conueniunto, atque eo uel inuito decimam ecclesie, cui debeatur, partem, nona ei reliqua facta, reddunto. Quod ad residuas octo partes attinet, quatuor dominus, quatuor episcopus habeto; id quod fiat, siue is fuerit minister regis, siue thani alterius cuiuscunque.

Iu. Denarius autem in domos singulas impositus,  ante festum diui Petri redditor. Qui tum non soluerit, denarium illum ac alios preterea triginta ad Romam comportato, certaque litterarum testificatione, domum rediens, se eo detulisse confirmato, ac regi denique centum uiginti solidos numerato. Si quis secundo non dederit, denarium illum ac preterea ter denos Romam deferat, regique postquam redierit ducentos solidos dependito. Sin tertio deliquerit, rebus suis omnibus exuitor.

u. Dies Sabbati ab ipsa diei Saturni hora pomeridiana tertia usque in lunaris diei difuculum festus agitor; qui non celebrarit, penas in iudiciali libro descriptas pendito. Ceteri autem dies perinde ut fuerint a sacerdote indicti, festi aguntor. Instituta  etiam quam religiosissime obseruantor ieiunia.



LEGUM ECCLESIASTICARUM EDGARI REGIS PRISCA uERSIO.

    I. De debitis Ecclesie reddendis.
     II. De ecclesiis ubi est cemeterium.
    III. De terminis decimandis.
    Iu. De nolente decimas dare.
    u. De non soluentibus denarium S. Petri.
    uI. De solemnitatibus et terminis obseruandis.


Hoc est institutum quod Edgarus rex consilio sapientum suorum instituit Deo ad gloriam, et sibi ad regiam dignitatem, et genti sue ad commodum.

I. Primum est, ut ecclesie Dei recti sui digne sint, et reddatur omnis decimatio ad matrem ecclesiam cui parochia adiacet de terra thaynorum et uillanorum, sicut aratrum peragrabit.

II. Si quis thaynorum sit qui feodo suo ecclesiam  habeat ubi cemeterium sit, det ei tertiam partem decime sue. Si non sit ibi atrium, det ex suis nouem partibus presbytero quod uult, et etiam omne ciricsceatum ad matrem ecclesiam de omni libera domo.

III. Et omnis decimatio iuuentutis reddita sit ad Pentecosten, et terre frugum ad Aequinoctium, et omne ciricsceatum ad festum S. Martini, per plenam forisfacturam quam iudicialis liber dicit.

Iu. Si quis decimam dare noluerit, sicut diximus, adest prepositus regis et episcopi sacerdos [f. et episcopus, et sacerdos, etc.] illius ecclesie, et reddat ecclesie cui pertinebit decimam suam, et nonam partem dimittant ei qui decimam suam detinuit, et octo partes in duo diuidantur, dimidium  domino, dimidium episcopo, sit homo regis, sit homo thayni.

u. Et omnis heordpen reddat ad festum S. Petri: et qui non soluit ad terminum illum, deferat eum Romam, et etiam triginta denarios, et afferat inde significationem quod tantum ibi reddidit. Et cum redierit domum, emendet centum uiginti solidos. Et si iterum reddere nolit, deferat cum Romam, et emendationem eamdem. Et cum redierit, emendet centum uiginti solidos regi. Ad tertiam uicem, si adhuc non reddiderit, perdat totum quod habebit.

uI. Et solemne diei Dominice conseruetur ab bora nona Sabbati usque ad lucidum diei Lune, superforisfactura  quam liber iudiciorum dicit et docet. Et alia festiuitas, sicut a sacerdote nuntiabitur. Et omne indictum ieiunium cum omni deuotione seruetur.





CANONES EDITI SUB EDGARDO REGE, ET AD LEGES SUAS PERTINENTES, Ut in ueterrimo manuscripto codice Saxonico collegii Corporis Christi Cantabrigie reperiuntur, in hoc frontispicio. Hoc pertinet nunc ad Edgari institutum de sacris initiatorum uiuendi formula. 

 I. Docemus ut Dei ministri sint deuote Deo seruientes, et ministrantes, et pro omni populo Christiano intercedentes, et ut omnes illi senioribus suis sint fideles et obedientes, et omnes promoti in communi necessitate, ac ut quilibet sit aliis auxilio et adiutorio tam coram Deo, quam coram hominibus, et ut sint etiam dominis suis mundanis fidi et ueri.

II. Docemus etiam, ut quilibet honoret alterum, et iuniores diligenter audiant seniores suos et ament, et seniores diligenter doceant iuniores suos.

III. Docemus etiam, ut illi ad quamlibet synodum  habeant quotannis libros et uestimenta ad seruitium ecclesiasticum, et atramentum ac pergamenas ad eorum constitutiones, et trium dierum commeatum.

 Iu. Docemus etiam, ut sacerdos quilibet ad synodum  habeat clericum suum et aptum hominem pro ministro, et non ignotum aliquem, qui stultitiam amet, sed proficiscantur omnes in ordine et in Dei omnipotentis timore.

u. Docemus etiam, ut quilibet sacerdos in synodo enuntiet, si quid ei noceat, et si aliquis magnam ipsi iniuriam fecerit; et tunc illi omnes suscipiant quasi sibi omnibus factam, et adiuuent ad compensationem, prouti episcopus annotauerit.

uI. Docemus etiam, ut quilibet sacerdos in synodo enuntiet, si in parochia sua noscat aliquem erga Deum contumacem, uel qui in peccatum mortale male inciderit, quem ad emendationem inclinare nequit, uel non audet propter seculares.

 uII. Docemus etiam, ut nullum negotium, quod inter sacerdotes est, deferatur ad iudicium seculare, sed componant, ac pacificent  proprii illorum socii, uel transferant ad episcopum si opus fuerit.

uIII. Docemus etiam, ut nullus presbyter sponte ecclesiam deserat, cui consecratus erat, sed habeat eam pro legitima coniuge.

IX. Docemus etiam, ut nullus sacerdos faciat aliquid eorum, que ad alterum spectant; non in ecclesia eius, nec in parochia eius, neque in societate illius, neque in aliqua earum rerum que ad eum pertinent.

X. Docemus etiam, ut nullus sacerdos suscipiat alterius scholarem absque uenia eius quem prius sequebatur.

 XI. Docemus etiam ut quilibet sacerdos augende scientie causa diligenter discat opificium.

XII. Docemus etiam, ut quis doctus sacerdos non  contumelia afficiat semidoctum, sed corrigat eum, si melius norit.

XIII. Docemus etiam, ut nullus sacerdos illustri loco natus, contemnat inferioris conditionis sacerdotem; si quis hoc recte contempletur, omnes homines eiusdem esse natiuitatis .

XIu. Docemus etiam, ut quilibet sacerdos decenter se gerat, et non sit emptor iniustus, nec auarus mercator.

Xu. Docemus etiam, ut quilibet sacerdos baptismum peragat, simul ac requiritur; et deinde in parochia sua precipiat, ut quilibet infans baptizetur intra 37 dies; et ut nemo nimis diu ab episcopo confirmari differat.

XuI. Docemus etiam, ut quilibet sacerdos Christianismum  diligenter promoueat, et omnem gentilismum omnino exstinguat, et prohibeat fontium adorationem, et necromantiam, et auguria, et incantationes, et diuinum hominis cultum, et offacias, que exercentur in uariis prestigiis, et in tedis, et in sortilegiis, et in ulnis, et etiam in uariis arboribus, et in saxis, et in multis aliis phantasmatibus, quibus multi eorum qui non deberent, decipiuntur.

XuII. Docemus etiam, ut quilibet Christianus infantem suum ad Christianismum diligenter adsuescat, et eum Pater noster et Credo doceat.

XuIII. Docemus etiam, ut diebus festis cessent profana cantica, et ludi diabolici.

XIX. Docemus etiam, ut cessent diebus Solis  mercature et conuentus populi.

XX. Docemus etiam, ut cessent falsa et stulta colloquia, et ignominiose tonsure.

XXI. Docemus etiam, ut cessent concubinatus, et amentur iusta coniugia.

XXII. Docemus etiam, ut quilibet discat Pater noster, et Credo, si quando in consecrato cemeterio iacere uel Eucaristiam sacram percipere uelit; propterea quia is non est bonus Christianus, qui hoc discere non uult, nec iure potest alios e baptismate leuare, nec episcopi manum accipere  nisi hoc prius addiscat.

XXIII. Docemus etiam, ut in diebus festis et statis ieiuniis nulla omnino contentio sit inter quoscunque  homines.

XXIu. Docemus etiam, ut in diebus festis et ieiuniis iuramenta et ordalia pretermittantur.

XXu. Docemus etiam, ut quilibet uir abstineat  ab uxore sua in diebus festis et statis ieiuniis.

XXuI. Docemus etiam, ut presbyteri ecclesias custodiant cum omni ueneratione ad ecclesiasticum ministerium, et ad purum seruitium, et ad nullas alias res; neque sit aliquid inutile ibi, neque in uicima; non permittantur uana colloquia, nec uane actiones, neque indecora compotatio, neque unquam alia uanitas, neque intra ecclesie sepem canis aliquis ueniat, neque porcorum plures quam quis regere possit.

XXuII. Docemus etiam, ut nichil in ecclesia reponatur, quod ibidem indecens sit.

XXuIII. Docemus etiam, ut  in ecclesie enceniis ualde sobrii sint, et diligenter orent, nec pocula, neque aliquid inutile ibi exerceant.

 XXIX. Docemus etiam, ut in ecclesia nemo sepeliatur, nisi sciatur quod in uita Deo bene placuerit, ut inde iudicetur, quod sit sepultura dignus.

XXX. Docemus etiam, ut sacerdos in nulla domo missam celebret, nisi in consecratis ecclesiis, preterquam ob extremam alicuius egritudinem.

XXXI. Docemus etiam, ut sacerdos nunquam saltem missam celebret nisi super consecratum altare.

XXXII. Docemus etiam, ut sacerdos nunquam missam celebret absque libro, et sit canon ei ante oculos positus, si uelit, ne forte impingat.

XXXIII. Docemus etiam, ut quilibet sacerdos habeat corporalem uestem, cum missam celebrat, et subuculam sub alba sua, et omnia uestimenta misse  debite contexta.

XXXIu. Docemus etiam, ut quilibet sacerdos diligenter curet, ut bonum et saltem iustum librum habeat.

XXXu. Docemus etiam, ut nullus sacerdos solus missam celebret, si non habeat eum qui ipsi respondeat.

XXXuI. Docemus etiam, ut quilibet sacerdos Eucaristiam accipiat ieiunans, nisi ob extremam egritudinem.

XXXuII. Docemus etiam, ut nullus sacerdos uno die sepius quam ter ad summum missam celebret.

XXXuIII. Docemus etiam, ut sacerdos semper habeat paratam Eucaristiam, prout opus fuerit, et  hanc diligenter in puritate custodiat, et caueat ne inueterescat, si autem inueterauerit, ut accipi nequeat, tunc comburatur in puro igne, et cineres sub altari condantur, et diligenter apud Deum emendet, qui hoc neglexit.

XXXIX. Docemus etiam, ut sacerdos nunquam presumat missam celebrare, nisi omnia habeat, que ad S. Eucaristiam pertinent, hoc est puram oblationem, et uinum purum, et aquam puram. ue illi qui missam inchoat antequam hec omnia habeat! Et ue illi qui impurum quid addit illis! hoc simile esset ei quod Iudei fecerunt, cum acetum et fel simul miscerent, et illud postea Christo in ludibrium porrigerent.

 XL. Docemus etiam, quod sacerdos nunquam sit dignus missam celebrare, qui non ipse S. Eucaristiam percipit; nec consecratum unquam denuo consecretur.

XLI. Docemus etiam, ut quilibet calix fusus sit, in quo S. Eucaristia consecretur, et in ligneo nunquam consecretur.

XLII. Docemus etiam, ut omnia, que altari appropinquant, et ad ecclesiam pertinent, sint ualde pura, et digne disposita, et nichil  appropinquet illud, sed reponatur sanctuarium ualde honorifice, et semper lumen ardeat in ecclesia, cum missa decantatur.

XLIII. Docemus etiam, ut non negligatur aliquid consecratum, non aqua consecrata, nec sal, nec  thus, nec panis, nec aliquid sanctum.

XLIu. Docemus etiam, ut nulla uxor altare appropinquet, quandiu missa celebratur.

XLu. Docemus etiam, ut iusto stato tempore campana pulsetur, et sacerdos quilibet cantum suum horarium in ecclesia psallat, et ibi cum Dei timore sedulo oret, et pro omni populo intercedat.

XLuI. Docemus etiam, ut sacerdos secularis, uel conuentualis aliquis, non ueniat intra ostium ecclesie, nec intra sacrarium, absque superpelliceo suo, neque saltem ad altare, ut ibi ministret absque uestitu illo.

XLuII. Docemus etiam, ut nullus sacris initiatus homo tonsuram suam consecret, nec eam male tonderi  permittat, nec barbam suam per aliquod tempus alat, siquidem benedictionem Dei, et S. Petri, et nostram habere uelit.

XLuIII. Docemus etiam, ut omnes sacerdotes festis diebus et ieiuniis unanimes sint, et omnes uno modo orent, ne populum in errorem ducant.

XLIX. Docemus etiam, ut quodlibet ieiunium eleemosynis honorificetur, hoc est, ut quisquis ex deuotione erga Deum eleemosynam sedulo dare uelit, tunc ieiunium ipsius Deo sit gratius

L. Docemus etiam, ut sacerdotes in ecclesie ministeriis omnes simul operam nauent, et sit equale salarium in anni spatio in omnibus ecclesie ministeriis.

 LI. Docemus etiam, ut sacerdotes iuuentutem sedulo doceant, et ad opificia trahant, ut Ecclesie auxilium  habeant.

LII. Docemus etiam, ut sacerdotes quolibet die Solis ad populum predicent, et semper bonum iis prebeant exemplum.

LIII. Docemus etiam, ut nullus Christianus sanguinem comedat alicuius generis.

LIu. Docemus etiam, ut sacerdotes populum admoneant eius, quod sedulo Deo facere debent, ut iusti sint in reddendis decimis et aliis rebus, primo aratri eleemosynis 15 dies a Paschate, et fetuum decimis ad Pentecosten, et frugum terre ad omnium sanctorum , et denarii S. Petri  ad Petri festum, et census ecclesie ad Martini festum.

Lu. Docemus etiam, ut sacerdotes ita populi eleemosynam distribuant, ut illis tam Deum propitium reddant, quam populum ad eleemosynas assuescant.

LuI. Docemus etiam, ut sacerdotes psalmos cantent, cum eleemosynas distribuunt, et pauperes diligenter orent, ut his pro populo intercedant sedulo.

LuII. Docemus etiam, ut sacerdotes sibi caueant ab ebrietate, et illam diligenter reprehendendo interdicant aliis hominibus.

LuIII. Docemus etiam, ut nullus sacerdos sit cereuisiarius, nec aliquo modo scurram agat secum  ipso, uel aliis; sed sit, sicut ordinem eius decet, prudens et uenerandus.

LIX. Docemus etiam, ut sacerdotes a iuramento sedulo sibi caueant, et illud ualde etiam prohibeant.

LX. Docemus etiam, ut nullus sacerdos mulierum consortium nimis amet, sed diligat legitimam suam uxorem, id est Ecclesiam suam.

LXI. Docemus etiam, ut nullus sacerdos adstet falso testimonio, neque a consiliis furum sit.

LXII. Docemus etiam, ut sacerdos nunquam ordalia uisitet, aut iuramenta.

LXIII. Docemus etiam, ut sacerdos contra thanum non iuret in compurgatione, nisi thanus preiurauerit.

 LXIu. Docemus etiam, ut sacerdos non sit uenator, neque accipitrarius, neque potator, sed incumbat libris suis, sicut ordinem ipsius decet.

LXu. Docemus etiam, ut quilibet sacerdos confessionem et penitentiam doceat eum qui ipsi confitetur, et ad emendationem quoque adiuuet, et egroto S. Eucaristiam prebeat, cum ei opus est, et ungat illum quoque, si hoc desideret, et post obitum diligenter inuoluat; neque permittatur aliquid uanum circa corpus, sed cum Dei timore decenter sepeliatur.

LXuI. Docemus etiam, ut quilibet sacerdos oleum habeat tam ad baptismum, quam ad egrotos inungendos; sit etiam paratus ius populi et Christianismum  sedulo promouere quouis modo tam bene predicando, quam bonum exemplum prebendo; tunc largietur ei Deus omnipotens quod ipsi maxime acceptum erit.

LXuII. Docemus etiam, ut quilibet sacerdos norit respondere, cum chrisma tollit, quid in orationibus pro rege et episcopo fecerit.



DE CONFESSIONE.

I. Quando aliquis uoluerit confessionem facere peccatorum suorum, uiriliter agat, et non erubescat confiteri scelera, et facinora se accusando; quia inde uenit indulgentia, et quia sine confessione nulla est uenia. Confessio enim sanat, confessio iustificat.


 Magna hic lacuna, siue spatium in ms. codice, cui cetera alias inserturus uidebatur scriba.

Preueniat hunc famulum tuum, queso, Domine, misericordia tua, ut omnes iniquitates eius celeri indulgentia deleantur per Iesum Christum Dominum nostrum.

Exaudi, queso, Domine, supplicum preces clamantium ad te, queso, Domine.

II. Quicunque est medicus animarum hominum et earum actiones norit, studeat diuisionem et discrimen, quomodo hominum actionibus penitentiam iniungat; attamen non condemnet eos, neque desperare faciat. Cum homo delicta sua ei confiteri uult, exaudiat eum primo patienter, quam prudens ipsius sit intentio; si uelit et possit humiliter actiones  suas confiteri, et tu percipias, quod peniteat peccatorum suorum, doce ipsum amanter et cum misericordia. Si non possit actiones suas confiteri et reatus suos examinare,

III. Interroga eum de moribus ipsius, et extorque reatus illius, et expone actiones eius, et cogita quod nunquam debeas eodem modo iudicare diuites et pauperes, liberos et seruos, senes et iuuenes, sanos et infirmos, humiles et superbos, fortes et debiles, sacris initiatos et laicos.

Quodlibet factum iudex prudens discernere debet prudenter, quando factum sit, et ubi, uel quando; nullo tempore iniustum permissum est, attamen quis diebus festis et ieiuniis et locis festiuis quam diligentissime ab eo sibi caueat. Et quanto potentioris  et maioris ordinis homo sit, tanto grauius coram Deo et coram mundo iniustitiam emendare debet, quoniam potens et impotens non possunt equalia onera habere, nec infirmus firmo similis esse; hi ergo sunt distinguendi et discrete discernendi.

Iu. Posthec surgat humiliter ad confessorem suum, et dicat primo: Ego credo in Dominum, summum Patrem, omnium rerum gubernatorem, et in Filium, et in Spiritum sanctum; et ego credo uiuere post mortem; et ego credo resurgere in die iudicii, et omne hoc credo per Dei potentiam et misericordiam eius mereri.

u. Et tunc dicat animo penitenti et humili confessionem suam confessario suo, inclinans humiliter,  et sic dicat:

Ego confiteor omnipotenti Deo, et confessario meo, spirituali medico, omnia peccata mea, quibus per malignitatem spiritus unquam pollutus fui, siue in factis, siue in cogitationibus, siue cum masculis, siue cum feminis, uel cum aliqua creatura, peccata naturalia siue preternaturalia.

uI. Confiteor gastrimargiam ciborum tam mane quam uespere. Confiteor omnem auaritiam, et inuidiam, et detractionem, et bilingue uitium, mendacium, et iniustam gloriam, et uaniloquium, et iniustam magnificentiam, et omnem superbiam, que ad corporis mei prauum consilium accidit. Confiteor quod nimis sepe fuerim peccati auctor, et peccati fautor, et peccati conscius, et peccati doctor.

 uII. Confiteor animi mei homicidium, et periuria, et seditionem, et superbiam, neglectum preceptum Dei. Confiteor omnia, que unquam oculis uidi ad auaritiam uel ad detractionem, uel auribus ad inutilia audiui, uel ore meo uana locutus sum.

uIII. Confiteor omnia corporis mei peccata, cutis, et carnis, et opis, et neruorum, et renum, et cartilaginum, et lingue, et labiorum, et faucium, et dentium, et come et medulle, et rei cuiusque mollis uel dure, humide uel sicce. Confiteor quod baptisma meum peius seruauerim quam Domino meo sum pollicitus et ordinem meum, quem in amorem Dei et sanctorum ipsius debebam custodire, et in meam ipsius eternam salutem ego non custodiui debito modo. Confiteor quod horas meas canonicas sepius  neglexerim, et peierauerim in dominorum meorum animam, et Domini mei nomen in uanum sumpserim.

IX. Omnium  rogo a Domino meo remissionem ut nunquam diabolus mihi insidietur, ut absque confessione et emendatione peccatorum meorum , sicut hodie confiteor omnes meos reatus coram Domino Saluatore Christo, qui gubernat celum et terram, et coram hoc sancto altari, et his reliquiis, et coram confessario meo, et Domini presbytero, et sum in pura et in uera confessione, et in bona uoluntate omnia mea peccata emendare, et deinde taliter abstinere, qualiter unquam possim.

X. Et tu, Saluator Christe, sis misericors anime mee, et remitte ac dele peccata mea, et reatus meos, que olim uel unquam antea commisi, et duc me ad  sublime tuum regnum, et ibi habitem cum sanctis tuis et electis absque fine in eternum. Iam te oro humiliter, sacerdos Domini, ut sis testis meus in die iudicii, ut diabolus nequeat in me potestatem habere. et ut tu apud Dominum sis aduocatus meus, quod peccata mea et reatus meos emendem, et ab aliis huiusmodi abstineam: ad hoc adiuuet me Dominus, qui uiuit et regnat in eternum. Amen.



MODUS IMPONENDI PeNITENTIAM.

I. Senex et iuuenis, diues et pauper, sanus et infirmus, et cuiuscunque ordinis, et si quis aliquid inuitus peccauerit, non sit similis ei qui uoluntarie et sponte de industria peccauit; et si quis etiam necessitate coactus deliquerit, sit protectione et correctione legis semper dignus, quia necessitate coactus  erat ad id quod perpetrauit.

II. Quodlibet factum distinguendum est caute coram Deo et coram mundo.


Hi ritus obseruantur trans mare, hoc est:

III. Ut quilibet episcopus sit in sede sua episcopali die Mercurii, quem appellamus caput ieiunii; tunc quilibet illorum, qui peccatis mortalibus pollutus est, in illa prouincia ad eum ueniat illo die, et peccata sua ei fateatur, et ille tunc doceat eum penitentiam, iuxta quamlibet reatus rationem; qui si magne sit enormitatis, remoueatur ab ecclesiastica communione, attamen ad propriam necessitatem excitetur, et admoneatur, et ipse sic cum uenia eius domum reuertatur.

 Iu. Et inde die Iouis ante Pascha omnes ad suum quilibet locum congregentur, et cantet super eum episcopus, et absolutionem det; et ille sic postea domum reuertatur cum episcopi benedictione: hoc ita obseruandum est ab omni Christianorum populo.

u. Attamen sacerdos diligenter considerare debet, quali cum contritione, et quali cum perfectione penitentiam, que ipsi imposita erat, compensauerit, et quomodo ipsi remissionem dare debeat.

uI. Si laicus alium occidat sine causa, ieiunet uII annos, III pane et aqua, Iu, sicuti confessarius eum docuerit, et post septem annos compenset; postea diligenter lugeat delictum suum, qua poterit industria, quoniam incognitum est quomodo accipiatur penitentia eius apud Deum.

uII. Si quis alterum occidere uelit, et nequeat  uoluntatem suam implere, ieiunet tres annos, unum pane et aqua, et duos sicuti confessarius ipsius eum docuerit.

uIII. Si laicus inuitus aliquem occidat, ieiunet tres annos; unum pane et aqua, et duos sicut confessarius illius eum docuerit, et lugeat delictum suum semper.

IX. Si sit subdiaconus, ieiunet sex annos. Si sit diaconus, ieiunet septem annos. Si sit sacerdos, ieiunet decem annos, et episcopus XII, et lugeat semper.

X. Si quis infantem suum occiderit inuitus, ieiunet quinque annos, tres pane et aqua, ut supra.

XI. Si episcopus uel sacerdos aliquem occiderit,  perdat ordinem suum, et postea diligenter compenset.

XII. Si uxor infantem suum enecet intra se, uel postquam natus sit, potu uel aliis rebus, ieiunet decem annos, tres pane et aqua, et septem prouti confessarius eius ex misericordia ei sanciuerit, et deinde illud lugeat.

XIII. Si quis mancipium suum occiderit, sine culpa in furore suo, ieiunet tres annos.

XIu. Si mulier maritum suum uerberet ex aliqua zelotypia, et ille inde moriatur, et ille sit innocens, ieiunet septem annos, et si ille sit reus, ieiunet tres annos, et lugeat dilectum suum semper.

 Xu. Si quis seipsum sponte occidat armis, uel aliqua diaboli instigatione, non est permissum ut pro tali homine misse cantentur, neque cum aliquo psalmi cantu corpus terre inferatur, neque in pura sepultura iaceat sepultus. Illud idem iudicium faciendum est ei, qui pro reatu suo uitam suam tormentis finit, quales sunt fur, homicida et domini proditor.

XuI. Si quis se cum bestia polluit, uel masculus cum alio, si sit XX annorum, ieiunet quindecim annos; et si uir uxorem suam habeat, et ipse 40 annos natus sit, et tale quid committat, abstineat, et ieiunet quandiu in uiuis est, et non presumat Domini corpus percipere, antequam mors illum  auocet. Iuuenis et insipiens acriter uerberetur, qui tale quid commiserit.

XuII. Si quis adulterium committit, per septennium tribus diebus in hebdomada ieiunet pane et aqua, siue sit uxor, siue maritus.

XuIII. Si quis coniugem suam deserit, et ducit aliam uxorem, adulterium committit, non concedatur ei aliquid eorum iurium, que ad Christianos pertinent, nec mortuo, nec uiuo, nec sepeliatur homo hic cum Christianis. Et idem etiam uxori fiat. Et cognatorum, qui idem fecerint, perdat quilibet ius suum, nisi citius reuerti et sedulo corrigere uelint.

XIX. Si quis habeat uxorem et concubinam etiam, nullus sacerdos ei ullum aliquod officium  prestet cum Christianis, nisi ad emendationem reuertatur, unam retineat sibi siue uxorem, siue concubinam.

XX. Si uir cum alterius legitima uxore ceat, uel uxor cum alterius uxoris legitimo coniuge, ieiunet septem annos, tres pane et aqua, et quatuor sicut confessarius eum docuerit, et lugeat delictum suum semper.

XXI. Si que uxor duos fratres in coniugium sumat, unum post alium, iudicio obnoxii sunt illi, et seduli in penitentia sint quandiu uiuunt, prout confessarius eorum docuerit ipsos; et in eorum obitu sacerdos faciat iis officium, sicut Christianis fit, si promiserint se melius emendare uoluisse, si diutius uixissent.

 XXII. Si quis in aliquo nefando peccati consortio permanserit, usquedum uitam suam finiat absque ulla resipiscentia; non nouimus aliquod ei consilium suppeditare, nisi quod hoc ad Dei iudicium pertineat, neque potest absolui.

XXIII. Si uxor aliqua desponsata sit, non sit permissum ut aliquis alius uir eam illi eripiat; si quis hoc fecerit, sit excommunicatus.

XXIu. Si quis cum fraude sua uxorem uel uirginem inuitam rapuerit ad illicitum concubitum, sit ille excommunicatus.

XXu. Si quis illecebris suis alterius hominis pedissequam ab eo seducat scortationis causa, et cum illa inuita ceat; si sit sacris initiatus homo, perdat ordinem suum; si sit laicus, sit excommunicatus ab  omnibus Christianis officiis.

XXuI. Si que uirgo desponsata est, et hoc temporis interuallo abducatur, uel sub aliquo pretextu auferatur ab eo cui desponsata erat, et deinde accidat ut illa in conspectum eius ueniat, cum uenia illi possunt coire, quoniam contra uoluntatem suam illa ab eo aberat.

XXuII. Si femina consecrata sit, et deinde ad mundanam uanitatem reuertatur, et familiam alat, et cogitet se ex possessione sua emendaturam esse quod a Deo declinauerit, hoc nichil est; sed deserat peccati consortium, et reuertatur ad Christum, et uitam suam uiuat, sicut confessarius illius docuerit, et diligentissime deinde delictum corrigat.

 XXuIII. Si presbyter uel monachus hominem occiderit, perdat ordinem suum, et ieiunet decem annos; quinque pane et aqua, et quinque tribus diebus per hebdomadam; et reliquis fruatur cibo suo, et lugeat delictum suum semper.

Diaconus octo pane et aqua, et reliquis ut supra.

Clericus Iu annos; uI pane et aqua.

Laicus u annos; III pane et aqua, ut supra.

XXIX. Si quis sacris initiatum occiderit, uel proprium proximum cognatum, deserat terram et possessionem suam, et faciat sicuti papa instruxerit eum, et lugeat semper.

XXX. Si presbyter uel monachus concubitum lasciuum exerceat, uel coniugium uiolet, ieiunet X annos, et lugeat semper. Diaconus uII, clericus uI,  Laicus u [annis] ut propter homicidium.

XXXI. Si presbyter uel monachus uel diaconus legitimam uxorem habet, antequam consecratus sit, eam deserat et ordines recipiat, et postea propter concubitum illam sepe recipiat, ieiunet quilibet eorum tanquam pro homicidio, et ualde lugeant.

XXXII. Si sacerdos, uel monachus uel diaconus uel laicus uel clericus cum monacha ceat, ieiunet quilibet, prouti ordini suo conuenit tanquam pro homicidio, et semper a carne abstineat; et monialis decem annos, uti etiam sacerdos, et lugeant semper.

XXXIII. Si quis cum moniali coire uellet, et ipsa nollet, ieiunet unum annum pro iniusta illa uoluntate  pane et aqua. Si quis uellet coire cum alterius legitima uxore, et ipsa nollet, ieiunet unum annum pro iniusta illa uoluntate pane et aqua.

XXXIu. Si quis coire uellet cum alterius legitima coniuge, et ipsa nollet, ieiunet tres quadragesimas pane et aqua, unam in estate, aliam in autumno, tertiam in hieme.

XXXu. Si quis uelit cum uxore iniuste coire, ieiunet XL dies pane et aqua.

XXXuI. Si quis alium cum filia sua deprehendat, compenset apud [puelle] amicos, et uterque ieiunet unum annum diebus Mercurii et ueneris quandiu uixerit, et lugeat semper delictum suum.

XXXuII. Si quis cum bestia ceat, ieiunet Xu  annos; octo pane et aqua, et septem alios quolibet anno tribus diebus quadragesimis, et diebus Mercurii et ueneris, quandiu uixerit, et lugeat semper delictum suum.

XXXuIII. Si quis seipsum propria de uoluntate polluat, ieiunet tribus annis; quolibet tribus quadragesimis pane et aqua, et abstineat a carne singulis diebus, excepto die Solis.

XXXIX. Si quis alium ueneficio occidat, ieiunet septem annos, tres pane et aqua, et quatuor alios annos tribus diebus per hebdomadam pane et aqua; et lugeat semper.

XL. Si quis homini paxillum infigat, ieiunet tres annos; unum pane et aqua, et duos tribus diebus per  hebdomadam pane et aqua; et si homo propter paxillum illum moriatur, tunc ieiunet septem annis; sicuti hic ascriptum est, et lugeat delictum suum semper.

XLI. Si quis ueneficio utatur ad alterius amorem  et ei  det in esu uel in potu, uel in arte incantandi, si sit laicus, ieiunet dimidium anni diebus Mercurii et ueneris pane et aqua, et aliis diebus utatur cibo suo, excepta carne. Clericus unum annum, ut supra, tribus diebus per hebdomadam pane et aqua. Diaconus tres annos, ut supra. Presbyter quinque annos; unum eorum pane et aqua, et quatuor quolibet die ueneris pane et aqua, et aliis diebus abstineat a carne.

XLII. Si quis turpiter in preternaturalibus rebus  contra Dei creaturam per aliquam rem se polluerit ipsum, lugeat semper quandiu uixerit, iuxta illud quod factum est.

XLIII. Si quis in somno infantem suum comprimat, ut moriatur, ieiunet tres annos; unum pane et aqua, et biennium tribus diebus per hebdomadem; et si per ebrietatem factus sit, compenset grauius, sicut confessarius ipsius docuerit, et lugeat illud semper.

XLIu. Si infirmus infans ethnicus  decedat, et hoc ex sacerdotis procrastinatione sit, perdat ordinem suum, et sedulo hoc corrigat; et si id per negligentiam amicorum fiat, ieiunent tres annos, unum pane et aqua, et biennium tribus diebus per septimanam, et lugeant hoc semper.

 XLu. Si quis Christianum ad ethnicismum uendat, non sit dignus aliqua requie cum Christianis, nisi ipsum deinde domum redemerit, quem antea uendiderat foris; et si hoc facere nequit, diuidatur pretium illud totum, Dei gratia, et alium redimat alio pretio, et eum tunc dimittat, et ad hec augeat compensationem tres annos integros, sicuti confessarius illum docuerit. Et si pecuniam non habeat qua hominem redimere posset, compenset grauius, hoc est, septem annos integros, et lugeat semper.

XLuI. Si quis seipsum ualde labefactet multifariis peccatis, et ille deinde ab eis abstinere et sedulo corrigere uelit, inclinet ad monasterium, et seruiat ibi semper Deo et hominibus, sicuti docetur, uel a  patria longe peregrinetur, et penitentiam agat semper, quandiu uixerit, atque salutem querat anime sue saltem in terra per grauissimam compensationem, quam unquam experiri possit, prouti docetur.



DE PeNITENTIA.

I. In hac confessione ualde conducit alicuius theologi necessarium auxilium, sicuti omnino bonus medicus est egroti hominis medela.

II. Per concupiscentiam homo sepe peccat, et haud raro per diaboli instigationem; et hoc est terribile, quod sacris initiati tam grauiter apud Deum peccent, ut ordinem amittant.

III. Et ad hoc corrigendum opus est rigida penitentia, semper tamen iuxta ordinis et iuxta peccati  modum, secundum leges canonicas. Et etiam querendum est de hominis uiribus, et de [satisfactionis] eius modo, et de ipsiusmet animi compunctione. Aliqui penitentiam agant annum; aliqui plus anno; et deinde pro delicti modo, aliqui peniteant mensem, aliqui plus mense; aliqui septimanam peniteant, aliqui plus septimana; aliqui diem peniteant, et aliqui plus die, et aliqui omnes uite sue dies.

Iu. Si medicus grauia uulnera bene curare debet, adhibeat oportet bona medicamenta; nulla uulnera sunt adeo mala quam uulnera peccati, quoniam iis homo meretur eternam mortem, nisi per confessionem, et per abstinentiam, et per penitentiam sanetur.

u. Tunc medicus debet esse sapiens et prudens,  qui uulnera curare debet. Per bonam doctrinam prius curetur, et hoc facto expurgetur uenenum quod in eo est, hoc est, ut seipsum prius purget per confessionem.

uI. Omnis homo euomere debet peccata per bonam doctrinam cum confessione, eodem modo ac fit lethalis morbus per bonam potionem.

uII. Non potest aliquis medicus bene curare antequam uenenum excesserit, neque homo aliquis etiam penitentiam bene docere potest eum, qui confiteri nolit, neque aliquis homo peccata absque confessione corrigere potest; sicut minus bene curari potest qui lethale quid exhausit, nisi uenenum omnino euomat.

 uIII. Post confessionem per penitentiam quis Dei misericordiam potest cito mereri, si cum interiori corde plangat, et lugeat quod per diaboli instigationem antea seductus sit ad iniustitiam.

IX. Prudentem confessarium ualde etiam decet prudens penitentia, sicut omnino boni medici est egrum hominem curare. De compensatione necessarii usus et de operibus hominis inquiri debet secundum leges canonicas, et ratio statui etiam pro uiribus, et pro modo, et pro eo, qui agnoscit cordis sui luctum et sollicitudinem propriam

X. Grauis penitentia est, quod laicus arma sua deponat, et nudus pedibus longe peregrinetur, et non pernoctetur alicubi, et ieiunet et ualde uigilet, et oret diligenter die ac nocte, et uolens se fatiget, et  ita incultus sit, ut ferro nec crines nec ungues tangat.

XI. Nec ut ingrediatur thermas, nec lectum mollem, nec gustet carnem, nec aliquid eius unde ebrius esse possit; non ingrediatur ecclesias, attamen locum sanctum diligenter querat, et reatum suum confiteatur, et intercessionem roget; et neminem osculetur, sed semper peccata sua ualde lugeat.

XII. Crudeliter agit qui seipsum hoc modo damnat, attamen beatus est ille, si nulli alii rei inuigilet, quam ut plene  corrigat; quoniam nullus homo in mundo adeo ualde Deum peccatis offendit, quin apud Deum emendare queat, si hoc sedulo aggrediatur.

 XIII. Penitentie fiunt uariis modis, et multi homines eleemosynis  redimere possunt.

XIu. Si quis ad hoc facultates habeat, erigat ecclesiam in laudem Dei; et si preterea ualeat, adiiciat terram, et admittat decem iuniores, qui ibi pro eo seruire, et ibi quotidie Deo possint ministrare; et instauret etiam Dei ecclesiam ubique pro facultate sua, et instauret uias publicas pontibus super aquas profundans, et super cenosas uias, et distribuat, Dei causa, diligenter id quod habet iuxta facultatum suarum rationem, et adiuuet diligenter pauperes, uiduas, et orphanos et peregrinos; manumittat seruos suos proprios, et redimat ab aliis hominibus seruorum suorum libertatem, ac saltem pauperes bello uastatos, et pascatur egenos, et uestiat hospitio, et  foco, balneo, et lectis eos prospiciat, et in sui ipsius necessitatem ubique diligenter intercessionem faciat in missarum et psalmorum cantibus, et semetipsum ex deuotione erga Dominum suum castiget quam acerrime per abstinentiam a cibo et potu, et quacunque corporali concupiscentia.

Xu. Et si quis autem minus facultatum habeat, diligenter pro uiribus suis faciat quod potest; decimet in Dei timore omne quod habet, et examinet seipsum, quoties opportune poterit, et sepe uisitet cum eleemosynis suis ecclesias, et sanctificet locum cum salutatione candelari, et concedat hospitium, et cibum, et protectionem eis quibus opus est, et ignem ac alimentum, et lectum ac balneum, et faciat uestiri et adiuuari pauperes quantum  potest.

XuI. uisitet ex amore Dei egros animo, et egrotos, ac mortuos sepeliat ex deuotione erga Deum, et ipse in occultis locis in genua prouoluatur sepe, et super terram totam se prosternat sepe ac crebro, et ieiunet ac uigilet, et diligenter oret die et nocte sepe ac crebro. Et si quis minus adhuc minus facultatum habeat, pro uiribus suis faciat sedulo quidquid potest, saltem labore conterat corpus suum aduersus libidinem. Si prius per mollem libidinem diabolo placuerit, ieiunet nunc, econtrario, quod id prius per iniustam ingluuiem perpetrauerat; uigilet et laboret contrario, quod prius sepe somnolentus et piger fuerit, cum non deberet, uel inutiliter nimis u gilauerit; sustineat frigus et balneum frigidum contra  estum, quem per cupidinem suam ubique excitauit. Et si aliquem ubique iniuste sponte exacerbauerit, compenset diligenter; et si aliquis eum offendat, libenter remittat ex timore Dei, et semper, quantum poterit, cogitet diligentissime quidquid compensationis loco facere possit contra singula peccata, que per diaboli semen prius adoleuerant; et si de uia aliquem ad lucrandum quidquam deduxerit, ducat eum diligenter postea in rectam uiam. Hoc est quod ego uolo; si aliquem ad peccatum incitauerit, faciat ei sicut necessarium est, deducat eum inde, et ducat illum in rectam uiam et quemlibet diligenter dehortetur a peccatis; tunc statim peccata ipsius erunt leuiora.

 XuII. Idem iudicium potest quis cum confessarii consilio sibi ipsi iudicare, qui constanter a peccatis suis abstinere, et peccata sua corrigere uult, distribuat ex deuotione erga Deum omne quod habet, et deserat cum iis totam terram et patriam, et omnem mundi amorem, et seruiat Domino suo die et nocte, et laboret quam maxime potest contra propriam cupidinem omnes uite sue dies. Quid amplius facere potest, quam ut hortetur  quemlibet hominem ad ius, quam potest diligentissime.


Hic indicitur quomodo egrotus ieiunium suum redimere debet.

XuIII. Unius diei ieiunium uno denario redimi potest: quilibet homo potest unius diei ieiunium redimere  ducentis et uiginti psalmis; quilibet homo XII mensium ieiunium redimere potest 30 solidis, uel si aliquem  liberet, qui tanti estimetur. Et pro unius diei ieiunio, ut cantetur sex uicibus: Beati immacul. et sex uicibus Pater noster et pro unius diei ieiunio, ut genua flectantur, et incuruentur LX uicibus ad terram cum Pater noster. Potest etiam aliquis unius diei ieiunium redimere, si omnia membra extendat ad Deum in orationibus suis, et cum uera contritione, et cum fide recta, et Xu uicibus cantet Miserere mei, Deus, et Xu uicibus Pater noster. Et tunc ei concessa sit potius diei alleuatio peccatorum.

XIX. Septennale ieiunium quis XII mensibus compensare potest, si quotidie cantando finiat psalterii  psalmos, et itidem nocte, et I uespere. Redimi potest etiam per unam missam XII dierum ieiunium; et per decem missas alleuari potest Iu mensium ieiunium, et per 30 missas alleuari potest XII mensium ieiunium, si uelit ex uero Dei amore pro seipso intercedere, et peccata sua confessario suo confiteri, et eadem corrigere, prout ille eum docuerit, et diligenter semper ab iis abstinere.



DE MAGNATIBUS.

I. Ita uir potens et amicorum diues penitentiam suam auxilio amicorum multum alleuare potest. Primo in Dei nomine per confessarii sui testimonium ostendat ueram fidem, et condonet omnibus illis qui erga eum peccauerunt, et faciat confessionem suam intrepide, et polliceatur abstinentiam, et suscipiat  penitentiam cum multo gemitu.

II. Deponat tunc arma sua et inanem uestium cultum, et sumat scipionem in manus, et eat sedulo nudus pedibus, et corpori induat lanea, uel cilicia, et non ingrediatur lectum, sed iaceat in area, et faciat, ut uII annorum numerus intra tres dies ita temperetur; primo accipiat in auxilium sibi 12 homines, et ieiunent tres dies pane et uiridibus oleribus, et aqua, et conquirat sibi ad consummandum illud, quomodocunque potest, septies 120 homines, qui ieiunent singuli pro eo tribus diebus; tunc ieiunantur tot ieiunia quot sunt dies in uII annis.

III. Cum quis ieiunat, distribuat fercula, quibus ipse uti deberet, omnibus Dei pauperibus, et tribus  diebus, quibus ieiunat, negligat mundi negotia, et die ac nocte quam sepissime potest in ecclesiis habitet, et ibi cum eleemosynario lumine uigilet diligenter, et ad Deum clamet, et remissionem petat animo gementi, et sepe genua flectat super crucis signum; interdum erigat se, interdum se prosternat, et diligenter noscat uir potens lacrymas fundere, et peccata deflere. Et pascat tribus diebus pauperes quotquot maxime potest, et quarto die abluat omnes, et hospitio excipiat, et pecuniam donet, et ipse penitentiam agens sit circa lotionem pedum eorum , et misse dicantur eo die pro ipso tot quot unquam obtineri possunt, et illarum missarum tempore detur ei absolutio, et tum sanctam Eucaristiam percipiat, nisi nimium grauis sit peccator,  ut adhuc  nequeat: et tunc polliceatur saltem quod semper abhinc Dei uoluntatem peragere uelit, et ab omni iniustitia per Dei auxilium imposterum abstinere, Christianismum quam strenue unquam potest, iuste tenere, et omnem gentilismum omnino abiicere, animum et mores, uerba et opera sedulo corrigere, omnem iustitiam colere, et iniustitiam euitare per Dei auxilium, quam diligentissime unquam possit. Et maximo suo commodo faciet ille, qui hoc prestiterit, quod Deo pollicitus erat.

Iu. Hec est potentis uiri et amicorum diuitis penitentie alleuatio; ast infirmus non potest ita procedere, sed debet in seipso illud exquirere diligentius. Et hoc est etiam equissimum, ut quilibet  propria sua delicta diligenti correctione ulciscatur in seipso: Scriptum est enim »Quia unusquisque onus suum portabit.«



LEGES ECCLESIASTICAE REGIS EDGARI.




EADGARI LEGES.

Hoc est institutum quod Eadgarus cum sapientum suorum consilio instituit in gloriam Dei, et sibi ipsi in dignitatem regiam, et in utilitatem omni populo suo.


I. De immunitate ecclesie, et debitis eidem reddendis.

Hoc sit igitur primum quod ecclesie Dei iure suo  digne sint, et dentur omnes decime primarie ecclesie ad quam parochia pertinet; et tunc prestetur siue de terra thani, siue de terra uillanorum, prouti aratrum circumducitur.


II. De censu ecclesiastico.

Si quis thanorum sit qui in feodo suo ecclesiam habet, in qua sit cemeterium, det tunc tertiam partem propriarum decimarum suarum ecclesie sue. Si quis ecclesiam habet in qua non sit cemeterium, tunc ex nouem partibus presbytero suo det quidquid uelit, et transeat quilibet ecclesiasticus census ad primariam ecclesiam de qualibet terra libera.


III. De decimis.

Et singule fetuum decime prestentur ad Pentecosten, et terre frugum ad equinoctium. Et quilibet  census ecclesiasticus prestetur ad festum Martini, per plenam mulctam, quamlibet iudicialis adnotat. Et si quis decimam prestare nolit, sicuti diximus, proficiscatur ad eum. Prefectus regis, et episcopi, et ecclesie presbyter, et sumant, inuito eo, decimam partem, que ad ecclesiam pertinet, et assignent ei nonam partem, et diuidantur octo partes in duo, et capiat dominus dimidium, dimidium episcopus, siue sit regis siue thani minister.


Iu. De nummo in singulas domos imposito.

Et quilibet nummus in domos singulas impositus, detur ad Petri festum diem, et qui ad illum terminum  non soluerit, portet eum Romam, et alios preterea 30 denarios, et referat inde testimonium quod ibi tot tradiderit. Et tunc domum reuersus,  soluat regi 120 solidos, et si eum iterum soluere nolit, portet illum deinde Romam, et simile quid compenset, et tunc domum reuersus, soluat regi ducentos solidos. Si tertia uice reddere nolit, perdat omne quod habet.


u. De festis diebus et ieiuniis.

Quodlibet diei solis festum celebretur ab hora pomeridiana diei Saturni, usque ad diluculum diei lune, sub mulcta quam liber iudicialis adnotat; et singuli alii festi dies  sicut iustum est. Et institutum ieiunium seruetur cum omni deuotione.





ORATIO EDGARI REGIS Ad DUNSTANUM archiepiscopum Cantuarie, OSWALDUM Wigornie, et ETHELWALDUM Wentane, episcopos.  Clericorum coniugatorum enumerat uitia, eiiciendosque decernit, et introducendos monachos. Curam rei his demandat episcopis regia fultis auctoritate.

 Quoniam magnificauit misericordiam suam Dominus facere nobiscum, dignum est, o Patres reuerendissimi, ut innumeris illius beneficiis, dignis respondeamus operibus. Neque enim in gladio nostro possidemus terram, et brachium nostrum non seruauit  nos, sed dextra eius, et brachium sanctum eius, quoniam complacuit illi in nobis. Iustum proinde est, ut qui omnia subiecit sub pedibus nostris, subiiciamus illi et nos et animas nostras, et, ut hi, quos nobis subdidit, eius subdantur legibus, non segniter  elaboremus. Et mea quidem interest laicos cum equitatis iure tractare, inter uirum et proximum suum iustum iudicium facere, punire sacrilegos, rebelles comprimere, eripere inopem de manu fortiorum eius, egenum et pauperem a diripientibus eum. Sed et mee sollicitudinis est, ecclesiarum ministris, gregibus monachorum, choris uirginum et necessaria eorum procurare, ac saluti, et quieti, uel paci consulere. De quorum omnium moribus ad nos [f., ad uos] spectat examen, si uixerint continenter, si honeste se habeant ad eos qui foris sunt; si diuinis officiis solliciti, si ad docendum populum assidui, si uictu sobrii, si habitu moderati, si in iudiciis sint discreti. Pace uestra loquor, reuerendi Patres, si ista solerti scrutinio curassetis, non tam  horrenda et abominanda ad aures nostras de clericis peruenissent.

Taceo quod non est illis corona patens, nec tonsura conueniens; at in ueste lasciuia, insolentia in gestu, in uerbis turpitudo, interioris hominis produnt insaniam. Preterea in diuinis officiis quanta sit negligentia, cum sacris uigiliis uix interesse dignentur, cum ad sacra missarum solemnia ad ludendum, subridendum magis quam ad psallendum, congregari uideantur. Dicam quod boni lugent, mali rident; dicam dolens  quomodo diffluant in comessationibus, in ebrietatibus, in cubilibus et impudicitiis, ut iam domus clericorum putentur postribula meretricum, conciliabulum histrionum. Ibi alee, ibi saltus et cantus; ibi usque ad medium  noctis spatium protracte in clamore et horrore uigilie. Sic patrimonia regum, eleemosyne pauperum, imo, quod magis est, illius pretiosi sanguinis pretium profligatur. Ad hoc ergo exhauserunt Patres nostri thesauros suos? ad hoc fiscus regius, detractis redditibus multis, elargitus est? ad hoc ecclesiis Christi agros et possessiones regalis munificentia contulit, ut deliciis clericorum meretrices ornentur, luxuriosa conuiuia preparentur, canes, ac aues, et talia ludicra comparentur? Hoc milites clamant, plebs submurmurat, mimi cantant et saltant, et uos negligitis, uos parcitis, uos dissimulatis! Ubi gladius Leui et zelus Simeonis, qui ut scorto abutentes filia Iacob, Sichimitas  etiam circumcisos  succiderunt? Ubi spiritus Moysis, qui caput uituli adorantibus etiam domesticis sui sanguinis non pepercit? Ubi pugio Phinees sacerdotis, qui fornicantem cum Madianita confodiens, sancta hac emulatione Deum placauit iratum? Ubi spiritus Petri, cuius uirtute perimitur auaritia, heresis Simoniaca condemnatur?

Aemulamini, o sacerdotes, emulamini uias Domini, et iusiitias Dei nostri. Tempus insurgendi contra eos qui dissiparunt egem Dei. Ego Constantini, uos Petri, gladium habetis in manibus. Iungamus  dexteras, gladium gladio copulemus, ut eiiciantur extra castra leprosi, ut purgetur sanctuarium Domini, et ministrent in templo filii Leui, qui dixit patri et matri: Nescio uos, et fratribus suis: Ignoro uos. Agite, queso, sollicite, ne peniteat nos fecisse quod fecimus, dedisse quod dedimus; si uiderimus illud non in Dei obsequium, sed in pessimorum luxuriam impunita libertate consumi. Moueant uos sanctorum reliquie, in quibus insultant; ueneranda altaria, ante que insaniunt. Moueat uos antecessorum nostrorum mira deuotio, quorum eleemosynis uesania clericalis abutitur. Proauus meus Edwardus, ut scitis, omnem terram suam ecclesiis et monasteriis decimauit. Sancte memorie atauus meus Aluredus, ut ecclesiam ditaret, non patrimonio,  non sumptibus, non redditibus parcendum putauit. Auus meus senior Edwardus quanta contulerit ecclesiis, paternitatem uestram non latet. Pater meus, et frater, quibus donariis Christi altaria cumulauerint, meminisse uos decet.

O Pater Patrum, Dunstane, contemplare, queso, Patris mei oculos ab illa lucida celi plaga in te radiantes. Audi querulas eius uoces cum quadam pietate in tuis auribus resonantes: Tu mihi, Pater Dunstane, tu mihi de construendis monasteriis, de ecclesiis edificandis, consilium salubre dedisti: tu mihi adiutor in omnibus et cooperator exstitisti: te quasi pastorem, patrem, et episcopum anime mee, morumque meorum custodem elegi. Quando tibi non parui? Quos unquam thesauros tuis consiliis  pretuli? Quas possessiones, te precipiente, non spreui? Si quid pauperibus erogandum existimabas, presto fui. Si quid conferendum ecclesiis iudicabas, non distuli. Si quid monachis clericisue deesse querebaris, suppleui. Aeternam dicebas eleemosynam esse, nec aliam fructuosiorem, quam quod monasteriis ecclesiisue confertur, quo Dei serui sustententur, et quod superest, pauperibus erogetur. O pretiosam eleemosynam, et dignum anime pretium! O peccatis nostris salubre remedium! quod a sinu Sibylle in peregrini muris pellicula fetet, quod eius auriculas ornat, quod componit digitulos, quod corpus delicatum in bysso stringit et purpura. Ecce, Pater, eleemosynarum fructus mearum, et tue permissionis effectus.

 Quid huic querimonie respondebis? Scio, scio: Cum uidebas furem, non currebas cum eo, nec cum adulteris portionem tuam ponebas. Arguisti, obsecrasti atque increpasti. Contempta uerba sunt, ueniendum est ad uerbera, et non deerit tibi potestas regia. Habes hic tecum uenerabilem Patrem Ethelwaldum Wintoniensem episcopum; habes reuerendum presulem Wigorniensem Oswaldum; uobis istud committo negotium, ut et episcopali censura, et regia auctoritate, turpiter uiuentes de ecclesiis eiiciantur, et ordinate uiuentes introducantur.





CHARTA EDGARI REGIS IN CONCILIO LONDONIENSI ANNO 970 uEL 972 DATA.


 In nomine Domini nostri Iesu Christi. Quamuis decreta pontificum, et uerba sacerdotum inconuulsis ligaminibus, uelut fundamenta montium, fixa sunt, tamen plerumque tempestatibus et turbinibus secularium rerum religio sancte Ecclesie maculis reproborum dissipatur ac rumpitur. Idcirco profuturum succedentibus posteris esse decreuimus, ut ea que salubri consilio et communi assensu diffiniuntur nostris litteris roborata firmentur. Quapropter dignum uidetur, ut ecclesia beatisime Dei genitricis semperque uirginis Marie Glastonie, sicut ex antiquo principalem in regno meo obtinet dignitatem, ita speciali quadam et singulari priuilegii libertate per nos honoretur.

Hoc itaque Dunstano Dorobernensi atque Oswaldo  Eboracensi archiepiscopo adhortantibus, consentiente etiam et annuente Brithelmo Fontanensi episcopo ceterisque episcopis, abbatibus et primatibus, ego Edgar, diuina dispositione rex Anglorum, ceterarumque gentium in circuitu persistentium gubernator et rector, in nomine alme Trinitatis, pro anima patris mei, qui ibi requiescit, et antecessorum meorum, presenti priuilegio decerno, statuo, confirmo, ut predictum monasterium omnisque possessio eius ab omni tributo fiscalium negotiorum nunc et in perpetuum libera et quieta permaneant, et habeant socam et sacam, etc., ita libere et quiete sicut ego habeo in toto regno; eamdem quoque libertatem et potestatem quam ego in curia mea habeo, tam in dimittendo quam in puniendo, et in quibuslibet omnino  negotiis, abbas et monachi prefati monasterii in sua curia habeant. Si autem abbas uel quilibet monachus loci illius, latronem qui ad suspendium, uel quodlibet mortis periculum ducitur, in itinere obuium habuerit, potestatem habeat eripiendi eum ab imminenti periculo in toto regno meo.

Confirmo etiam et corroboro ut, quod hactenus ab omnibus nostris antecessoribus diligenter obseruatum est, Fontanensis episcopus, uel eius ministri, super hoc monasterium, uel super parochiales eiusdem ecclesias, uidelicet, Streete, Mirielinge, Budeclea, Schapwicke, Sowi, aut super eorum capellas, nec etiam super eas que insulis continentur, scilicet Bekeria, que parua Hibernia dicitur, Godeneia, Marteneseia,  Ferramere, Padenebergia, et Adredeseia, nullam potestatem omnino habeant, nisi tantum cum ab abbate, causa dedicandi uel ordinandi, aduocati fuerint, nec eorum presbyteros ad synodum suam, uel capitulum, uel ad quodlibet placitum conuocent; nec ab officio diuino suspendant, et omnino nullum  ius in eos exercere presumant. Monachos suos et predictarum ecclesiarum clericos, secundum antique Ecclesie Glastonie consuetudinem, et apostolicam auctoritatem, archipresulis Dunstani, et omnium episcoporum regni mei assensu, abbas a quocunque comprouinciali episcopo uoluerit ordinari faciat.

Dedicationes uero ecclesiarum, si ab abbate rogatus fuerit, Fontanensi episcopo permittimus. In Pascha quoque chrisma sanctificationis et oleum a Fontanensi episcopo ex more accipiat, et prefatis ecclesiis suis distribuat.

Hoc etiam super omnia Dei interdictione et nostra auctoritate  prohibeo, ne persona cuiuscunque potestatis, siue rex, siue episcopus, siue dux  aut princeps, uel quilibet ministrorum eorum, Glastonie terminos, uel supradictarum parochiarum, perscrutandi, rapiendi, placitandi gratia, uel quidquam aliud faciendi, quod contrarium possit esse ibidem seruientibus, intrare presumant; abbati tantummodo et conuentui potestas sit, tam in notis causis quam in ignotis, in modicis et in magnis, et in omnibus omnino negotiis, sicut supra memorauimus. Quisquis autem huius priuilegii mei dignitatem qualibet occasione, cuiuscunque dignitatis, cuiuscunque ordinis, cuiuscunque professionis, peruertere uel in irritum deducere sacrilega presumptione amodo tentauerit, sciat se procul dubio ante districtum Iudicem, titubantem tremebundumque rationem redditurum, nisi prius digna satisfactione emendare studuerit.

 Acta est hec priuilegii pagina et confirmata apud Londoniam communi consilio omnium primatum meorum, anno ab incarnatione Domini nostri Iesu Christi nongentesimo septuagesimo primo, indictione quarta decima. Huius doni constipulatores fuerunt, quorum nomina inferius charaxari uidentur.


SUBSCRIPTIONES.

Ego Edgar, rex totius Britannie, prefatam libertatem cum sigillo sancte crucis confirmaui.

Ego Eilfgina, eiusdem regis mater, cum gaudio consensi.

Ego Edward, clyto  patris mei donum cum triumpho sancte crucis impressi.

 Ego Kinedius, rex Albanie, acquieui.

Ego Mascusius archipirata confortaui.

Ego Dunstanus, Dorobernensis Ecclesie archiepiscopus, cum tropheo S. crucis, et cum suffraganeis presulibus, regis donum corroboraui.

 Ego Oswalde, Eboracensis Ecclesie primas, consentiens subscripsi.

Ego Ethellwolde, Wintoniensis Ecclesie minister, et Glastoniensis monachus, signum sancte crucis impressi.

Ego Britchtelm, Fontanensis episcopus, consentiens corroboraui.

Ego Ellstan episcopus confirmaui.

Ego Oswolde episcopus acquieui.

Ego Elfwolde episcopus concessi.

Ego Winsige episcopus cum signo sancte crucis conclusi.

Ego Segegar abbas uexillum sancte crucis impressi.

Ego Escwi abbas confirmaui.

 Ego Ordgar abbas corroboraui.

Ego Ethelgar abbas concessi.

Ego Kinworde abbas consensi.

Ego Fideman abbas consolidaui.

Ego Elpheh abbas subscripsi.

Ego Adulf, Herefordensis Ecclesie catascopus, corroboraui.

 Ego Ellphere dux domine mee sancte Marie Glastoniensis ecclesie libertatem omni deuotione cum sigillo sancte crucis confirmaui.

Ego Oslac dux consensi.

Ego Ethelwine dux hoc donum triumphale hagie crucis proprie manus depictione impressi.

Ego Oswolde minister confirmaui.

Ego Elwrde minister corroboraui.

Ego Ethelsie minister consensi.

Ego Ellfkie minister consensi.

Hanc priuilegii paginam rex Edgarus, duodecimo anno regni sui, sacro scripto apud Londoniam, communi consilio optimatum suorum, confirmauit. Eodemque Ioannes papa XIII hanc ipsam paginam Rome in generali synodo auctorizauit: cunctosque  potioris dignitatis uiros qui prefuerunt eidem concilio confirmare fecit, ad instantiam predicti regis Edgari, et beati Dunstani, ac aliorum nobilium prescriptorum. Et ad supplementum firmioris securitatis, idem apostolicus dictum priuilegium apostolica suffulsit auctoritate.





CHARTA EDGARI REGIS Malmesburiensi cenobio confecta anno 974. Se indicat clericos seculares eiecisse, monachosque uite regularis induxisse.

  Ego Edgarus, totius Albionis basileus, necnon maritimorum seu insulanorum regum circumhabitantium, adeo ut nullius progenitorum meorum subiectione, largiflua Dei gratia suppetente, sublimatus, quid imperii mei potissimum Regi regum dono darem, tanti memor honoris, solertius sepe tractaui. Pie igitur fautrix deuotionis peruigili mee studiositati superna subito insinuauit pietas, queque in regno meo sancta restaurare monasteria, que uelut musciuis scindulis, cariosisque tabulis, tigno tenus uisibiliter diruta, sic  intus a seruitio Dei ferme uacue fuerant neglecta. Idiotis nempe clericis eiectis, nullis regularis religionis discipline subiectis, plurimis in locis sanctioris seriei, scilicet monachici habitus, prefeci pastores, ad  ruinosa queque templorum redintegranda opulentos eis fiscalium munerum exhibens sumptus. Quorum unum, nomine Eluricum, uirum in omnibus ecclesiasticum, famosissimi constitui custodem cenobii, quod Angli bifario uocitant onomate Maldemelsburh. Cui pro commoditate anime mee, ob Saluatoris nostri, eiusque semper uirginis Marie, necnon apostolorum Petri et Pauli, Aldelmique almi presulis, honorem, particulam terre, et nominatim terram cum pratis et siluis, munifica liberalitate restitui. Hec a predictis accommodata clericis a contentioso  iniuste possessa est Edolnoto [al. Edelnodo]: sed superstitiosa subtilique eius disceptatione a sapientibus meis audita, et conflictatione illius mendosa ab eisdem me presente conuicta, monasteriali a me reddita est usui, anno Dominice incarnationis nongentesimo septuagesimo quarto, regno uero mei decimo quarto, regie conuersationis primo. Hec Malmesburiensis.


SUBSCRIPTIONES.

Ego Edgarus, totius Albionis finitimorumque regum basileus, cum signo sancte crucis istud chirographum confirmaui.

Ego Dunstanus, Dorobernensis archiepiscopus, istud donum regium hagie crucis tropheo corroboraui.

 Ego Oswaldus, Eboracensis archiepiscopus, subscripsi.

Ego Athelwoldus, episcopus Wintoniensis, consignaui.

Ego Lefwinus, Dorcacistrensis episcopus, consensi.

Ego Alstanus, episcopus Londoniensis, annui.

Ego Turketulus, abbas Croylandie, subnotaui.

Ego Athelgarus, abbas noui monasterii Wintonie, approbaui.

Ego Adulphus, abbas Burgensis, collaudaui.

 Ego Alferus dux adfui.

Ego Athelwinus dux astiti.

 Ego Britholdus dux aspexi.

Et alii.



[LEGES PRESBYTERORUM NORTHUMBRENSIUM]





LEGES PRESBYTERORUM NORTHUMBRENSIUM Cum ad mores eorum corrigendos, tum ad ipsorum ministeria promouenda.


 I. Si quis presbytero alicui iniuriam aliquam intulerit, omnes socii eius cum auxilio episcopi diligenter compensationem curent, et sint ad quodcunque iustum faciendum, uti scriptum est, quasi cor unum et anima una.

II. Et [quasi] Dei interdictum prohibemus, ut nullus sacerdos uel emat alterius ecclesiam uel recipiat, nisi is capitali crimine effecerit, ut altari deseruire imposterum dignus non esset. Et si quis presbyter contrarium fecerit, perdat dignitatem suam et sociorum suorum amicitiam; et nullibi missam celebret, donec obtineat eam is qui iure illam possidere debeat, et soluat is qui iniuriam fecit, XX oras episcopo, XII oras sacerdoti quem ex ecclesia sua eiecit, XII oras omnibus sociis, et  perdat etiam pecuniam illam, si iniuste aliquid pro alterius presbyteri ecclesia dederit. Quilibet etiam sacerdos inueniat sibi XII fideiussiones, quod leges presbyterorum debite obseruare uelit.

III. Et si quis sacerdos delinquat, ac contra episcopi mandatum missam celebret, soluat pro [transgressione] mandati illius XX oras; et ad hec etiam delictum illud compenset quod antea patrauit.

Iu. Si presbyter episcopi proprium edictum negligat, soluat XX oras.

u. Si presbyter tributum laicis det quod sacris initiatis debebat, soluat XX oras.

uI. Si presbyter archidiaconi edictum negligat, soluat XII oras.

uII. Si presbyter criminis sit reus, et absque  archidiaconi edicto missam celebret, soluat XII oras.

uIII. Si presbyter baptismum uel confessionem negauerit, compenset hoc XII oris, et saltem apud Deum intercedat sedulo.

IX. Si presbyter iusto tempore chrisma non querat, soluat XII oras.

X. Quilibet infans mature baptizetur intra IX dies sub pena uI orarum; et si infans paganus [h. e. absque baptismo] intra IX dies per negligentiam mortuus sit, emendent [parentes] apud Deum absque mulcta mundana; et si supra IX dies fuerit, emendent apud Deum, et soluant XII oras parocho illi quod ethnicus tandiu fuerit.

XI. Si presbyter populo male indicat festum uel  ieiunium, compenset apud Deum, et soluat XII oras.

XII. Si presbyter iniuste extra diecesim ordinem  obtineat, soluat XII oras, et diaconus uI oras; et perdant ordinem suum, nisi diecesanus episcopus ordinem illis confirmauerit.

XIII. Si presbyter in non consecratis edibus missam celebret, soluat XII oras.

XIu. Si presbyter extra consecratum altare missam celebret, soluat XII oras.

Xu. Si presbyter in ligneo calice Eucaristiam consecret, soluat XII oras.

XuI. Si presbyter absque uino missam celebret, soluat XII oras.

XuII. Si presbyter sanctam Eucaristiam negligat, soluat XII oras.

XuIII. Si presbyter sepius quam ter uno die missam celebret, soluat XII oras.

 XIX. Si quis ecclesiasticam pacem uiolet, compenset pro ecclesie dignitate et pro immunitate eius.

XX. Si quis cum ecclesia mercaturam exerceat, compenset penam uiolate legis.

XXI. Si quis ecclesiam necessariis suis seruire faciat, compenset hoc pena uiolate legis.

XXII. Si quis presbyterum iniuste ex ecclesia eiecerit, compenset hoc pena uiolate legis.

XXIII. Si quis presbyterum uulneret, compensetur cura uulneris, et ad compensationem altaris propter ordinem illius dentur XII ore; pro diacono uI ore ad altaris compensationem.

XXIu. Si quis presbyterum occiderit, soluatur plena capitis estimatio, et episcopo XXIu ore in  altaris compensationem; pro diacono XII ore ad altaris compensationem.

XXu. Si presbyter ecclesiam dedecoret, unde omnis eius gloria oriri debet, hoc compenset.

XXuI. Si presbyter rem indecentem in ecclesiam posuerit, hoc compenset.

XXuII. Si presbyter rem ecclesie eiecerit, hanc compenset.

XXuIII. Si presbyter sua sponte ecclesiam deserat, in qua ordinatus erat, hoc compenset.

XXIX. Si presbyter alium contempserit, uel eum illuserit uerbo, uel facto, hoc compenset.

XXX. Si presbyter cum alio pugnet, compenset ei et episcopo.

XXXI. Si presbyter aliis in re iniusta auxilio sit,  compenset hoc.

XXXII. Si presbyter aliis iustum auxilium deneget, hoc compenset.

 XXXIII. Si presbyter alium non admoneat eius quod nouerit ipsi detrimento fore, hoc compenset.

XXXIu. Si presbyter barbam uel comam radere neglexerit, compenset.

XXXu. Si presbyter concubinam suam dimiserit, et aliam acceperit, anathema sit.

XXXuI. Si presbyter ad tempora constituta uices non pulset, uel horas non cantet, hoc compenset.

XXXuII. Si presbyter cum armis ecclesiam intrauerit, hoc compenset.

XXXuIII. Si presbyter male absoluerit anniuersarium ecclesie ministerium interdiu uel noctu, illud compenset.

XXXIX. Si presbyter ordalium male disposuerit,  compenset.

XL. Si presbyter tonsuram suam obuelet, emendet.

XLI. Si presbyter ebriosus, aut scurrilis, aut calscop fuerit, compenset.

XLII. Si presbyter inter uicinos in parochia sua aliquid occultauerit ad iniustum regimen exercendum, hoc emendet.

XLIII. Si presbyter anniuersarios ritus per obliuionem pretermiserit, emendet.

XLIu. Si presbyter synodum declinauerit, hoc compenset.

XLu. Si presbyter se iustitie non submiserit, sed decreto episcopi repugnauerit: uel id corrigat, uel a communione separetur ordinatorum, et exuatur tam  e societate sua, quam honore quolibet, ni se submiserit et luculentius satisfecerit.

XLuI. Si quis legem diuinam uel humanam calumniatus fuerit, acriter corrigatur.

XLuII. Debemus omnes Deum unum uenerari et diligere, unam etiam fidem Christianam tenere mordicus, omnemque paganismum unanimiter abiicere.

Si quis igitur posthac aliquem cognouerit qui superstitiones aliquas ethnicas exercuerit, siue per sortilegium, siue per torrem, uel qui ueneficiis delectatur, aut idola colit: si thanus sit regius, X semimarcis plectitor, una scilicet medietate Christo, altera uero ipsi regi.

Si sit alius possessor prediorum qui fecerit, uI  hic semimarcas dependito, medietatem scilicet unam Christo, alteram fundi illius domino.

Si inferior quispiam qui ferbena dicitur, II oras soluat.

Si thanus regis hoc in lite negauerit, nominentur ei XII compurgatores, et accipiat e consanguineis suis duodecim, duodecim etiam alienigenas. . . . . . . . . . . et si defecerit, lahslitam pendito X semimarcas.

Si possessor prediorum hoc negauerit, accipiantur ei tot parium suorum, quot thano regis indicebantur: et si is defecerit, lahslitam pendito uI semimarcas.

Si cyrliscus  hoc in  lite negauerit, accipiantur ei parium suorum quotquot predictis aliis est indictum: et si is defecerit, lahslitam pendito XII oras.

XLuIII. Si superstitiosus ille conuentus, qui frithgear dicitur, habitus fuerit in terra alicuius circa lapidem, arborem, fontem, uel nugas alias istius modi, pendat, qui hoc fecerit, legis uiolate mulctam, dimidium Christo, dimidium terre domino; et si terre dominus noluerit auxilium prebere ad hoc corrigendum, habeant Christus et rex emendationem.

XLIX. Mercaturam in die solis exercere, et curias alicubi celebrare prohibemus, opus etiam quodlibet, et omnimodam uectionem, siue in plaustris, siue in equis, siue in aliis oneribus ferendis. Qui contra hoc  deliquerit, liber mulctam soluat XII oras; seruus corium perdat, id est uapulet, ni sit uiator necessitate compulsus, uel propter cibi inopiam, aut causa euitandi inimicos. In uigiliis festorum itinerari ex necessitate licet inter Eboracum et sex inde mille passus mensuratos.

L. Qui festa aut debita ieiunia uiolauerit, XII oris luat.

LI. uolumus etiam ut omnis denarius Romanus integre soluatur ad cathedram episcopalem ante missam sancti Petri annuatim; et preterea uolumus ut in quolibet Wapentachio duo fideles thani et presbyter missalis unus, eligantur ad hunc colligendum, qui acceptum protinus tradant, interposito, si necesse fuerit, iuramento.

 Si uel thanus regis, uel quis alius fundi dominus hunc detinuerit, mulctam inferat X semimarcas, dimidium Christo, et dimidium regi.

Si uillaticus aliquis hunc denarium aut celauerit, aut detinuerit, eum soluat dominus eius predialis; et in compensationem bouem capiat uillatici. Quod si dominus detrectauerit, accipiant Christus et rex XII oras in pleniorem emendationem.

Si decimas qui thanus est regis detinuerit, 10 pendito semimarcas, possessor prediorum uI et cyrliscus seu paganus XII oras.

LII. Prohibemus etiam, ut a Deo est prohibitum, ut nemo habeat nisi uxorem unicam, et hanc utique debite coniugatam, et in conspectu publico datam antea: et ut nemo matrimonium contrahat in cognatione  sua, scilicet infra gradum seu geniculum quartum, nec cum consponsali sua ad fontem sacrum. Si quis contrarium fecerit, careat Dei misericordia, ni resipiscat, et secundum arbitrium episcopi compensauerit. Sin ulterius in nequitia progrediens moriatur, honesta careat sepultura, et a Dei misericordia alienus sit.

LIII. Si quis cum moniali concubuerit, uterque pendat weram suam, id est capitis estimationem, ipse scilicet atque illa; et si in hoc moriantur absque penitentia, honesta careant sepultura, et a Dei misericordia alieni sint.

LIu. Si quis uxorem suam legitimo matrimonio uiuentem dimiserit, et aliam illegitime duxerit,  careat Dei misericordia, nisi emendauerit. Unusquisque autem iuste teneat matrimonium suum dum uxor uixerit, nisi forte acciderit quod consilio episcopi separentur, ut diuisim postea uiuant in castitate.

Lu. Si quis in posterum leges iustas uiolauerit, assidue componat.

LuI. Debemus omnes Deum unum uenerari et diligere, fidem unicam Christianam tenere mordicus,  omnemque paganismum penitus abiicere. Et uolumus ut land ceap et lah ceap, et responsa prudentium, et uerum testimonium, et iustum iudicium, et fulloc et frum talu firma permaneant: poculenta etiam, et esculenta, dominoque fundi debite rectitudines persoluantur; et una semper sit in populo Christianitas, et regnum unum.


Sit nomen Domini benedictum, ex hoc nunc, et usque in seculum.



FRANCORUM REGUM, IMPERATORUM, DIuISO IMPERIO, CAPITULARIA An. 840-921.






LOTHARII I CONuENTUS INGELHEIMENSIS.  [1Kb]

 In nomine Domini nostri Iesu Christi Dei eterni. Hlotharius [1 1Kb] diuina ordinante prouidentia imperator augustus. Quia confessio delictorum non minus in aduersis necessaria est quam in prosperis, et cor contritum et humiliatum Deus non despicit, gaudium etiam esse angelorum in celo super uno peccatore penitentiam agente non dubitamus, nos mortales in terris eos nequaquam despicimus pro quibus gaudere angelos in celo diuino testimonio non ignoramus. Accusantes et reprehendentes in excessibus semetipsos diuina nos benignitas non condemnare, sed recreare docuit; qui meretricem non solum a legali damnatione eripuit, uerum etiam publicanum humiliatum et accusantem se non condemnauit, sed magis iustificando exaltauit; qui non dixit: Omnis qui se  humiliat non condemnabitur, sed exaltabitur. Potestatem  ergo quam pro causa nostra raptus perdidisti, repetentibus ecclesie tue filiis, sedem ac diocesim Remensis urbis tibi, Ebo restituimus, ut pristino sancte largitatis apostolice pallio indutus, concordiam atque gratiam diuini officii nobiscum, humili satisfactione expleta, solemni nostra a largitate recipiendo exerceas.

Drogo  episcopus assensi. Otgarius  archiepiscopus. Hecti  archiepiscopus. Amalwinus  archiepiscopus. Audax  archiepiscopus. Ioseph  episcopus. Adalulfus  episcopus. Dauid  episcopus. Rodingus  episcopus. Giselbertus  episcopus. Flotarius  episcopus. Badaradus  episcopus. Hageno  episcopus. Hartgarius  episcopus. Ado  episcopus. Samuel  episcopus.  Rambertus  episcopus. Haiminus  episcopus.  Ratoldus  presbyter uocatus episcopus. Amalricus  uocatus episcopus cum ceteris plurimis presbyteris ac diaconis publice assistentibus.

Actum in Engilenheim palatio publico in mense  Iunio 8 Kalendas Iulii [2 1Kb] , regnante et imperante domno Hlothario cesare anno reuersionis eius primo, successor patris factus in Francia, indictione tertia.





HLUDOWICI II ET KAROLI II PACTUM ARGENTORATENSE.  [1Kb]



Hludowici adnuntiatio ad plebem lingua Theudisca.


Quotiens Lodharius me et hunc fratrem meum post obitum patris nostri insectando, usque ad internectionem  delere conatus sit, nostis; cum autem nec fraternitas, nec christianitas, nec quodlibet ingenium, salua iustitia ut pax inter nos esset, adiuuare posset, tandem coacti rem ad iudicium omnipotentis Dei detulimus, ut suo nutu, quid cuique deberetur, contenti essemus. In quo nos, sicut nostis, per misericordiam Dei uictores extitimus; is autem uictus, una cum suis quo ualuit secessit. Hinc uero fraterno amore correpti, necnon et super populum christianum compassi, persequi atque delere illos noluimus; sed actenus sicut et antea, ut saltem deinde cuique sua iustitia cederetur, mandauimus. At ille posthec non contentus iudicio diuino, sed hostili manu iterum et me et hunc fratrem meum persequi non cessat; insuper et populum  nostrum incendiis, rapinis, cedibusque deuastat: quamobrem nunc, necessitate coacti, conuenimus; et quoniam uos de nostra stabili fide ac firma fraternitate dubitare credimus, hoc sacramentum inter nos in conspectu uestro iuuare decreuimus. Non qualibet iniqua cupiditate illecti hoc agimus, sed ut certiores, si Deus nobis uestro adiutorio quietem dederit, de communi profectu simus; si autem, quod absit, sacramentum quod fratri meo iurauero, uiolare presumpsero, a subditione mea, necnon et a iuramento quod mihi iurastis, unumquemque uestrum absoluo.



Karoli adnuntiatio lingua Romana.

Eiusdem argumenti ac adnuntiatio Hludowici.



Hludowici iuramentum lingua Romana.


Pro Deo amur et pro Christian poblo et nostro commun saluament, dist di in auant, in quant Deus  sauir et podir me dunat, si saluareio cist meon fradre Karlo, et in adiudha et in cadhuna cosa, si cum om per dreit son fradra saluar dist, in o quid il mi altresi fazet; et ab Ludher nul plaid numquam prindrai, qui meon uol cist meon fradre Karle in damno sit.



Karoli iuramentum lingua Theudisca.

In Godes minna ind in thes christianes folches ind unser bedhero gealtnissi, fon thesemo dage frammordes, so fram so mir Got gewizci indi madh furgibit, so haldih tesan minan bruodher, soso man mit rehtu sinan bruodher scal, in thiu, thaz er mig sosoma duo; indi mit Ludheren in nohheiniu thing ne geganga, the minan willon imo ce scadhen werhen.



Sacramentum Francorum occidentalium lingua Romana.


Si Lodhuuigs sagrament, que son fradre Karlo iurat, conseruat, et Karlus meos sendra de suo part non lo stanit, si io returnar non lint pois, ne io ne neuls cui eo returnar int pois, in nulla aiudha contra Lodhuwig nun li iuer.



Sacramentum Francorum orientalium lingua Theudisca.

Oba Karl then eid, then er sineno bruodher Ludhuwige gesuor, geleistit, indi Ludhuwig min herro then er imo gesuor, forbrihchit, ob ih inan es irwenden ne mag, noh ih noh thero nohhein then ih es irwenden mag, widhar Karle imo ce follusti ne wirdhic.





KAROLI II CONuENTUS IN uILLA COLONIA.  [1Kb]





[Nota.]

 Incipiunt capitula que acta sunt anno quarto regni domni Karoli gloriosi [3 1Kb] regis, domni Hludowici imperatoris filii, in conuentu habito in uilla que dicitur Colonia: que etiam subscriptione eiusdem principis et episcoporum, ac ceterorum fidelium  Dei, confirmata fuere, consensu Warini et aliorum optimatum, indictione uI  .

Sancta Ecclesia, nauis more, ut de prioribus seculis taceamus, ab initio sue institutionis pelagus  seculi huius diuersa qualitate hactenus, Domino moderante, transegit; et modo tranquillitate grauis, amodo autem procelle alicuius tempestate concussa, sed non usquequaque demersa; quin potius, excitato fidelium precibus Christo suo gubernatore, salubri libertatis securitate, atque optata donata serenitate. Unde etiam in partibus nostri orbis, que tempore diue recordationis aui nostri, et sancte memorie domni ac genitoris nostri, aliquandiu fuerat pacis suauitate letata, inimico homine, iuxta sanctum euangelium, in agro dominico superseminante discordie zizania in medio tritici, Deo amate caritatis, adeo est diuersis atque aduersis uexata molestiis, ut non sine maxima difficultate, respectu diuino, et fidelium Dei ac nostrorum [4 1Kb] solatio, inter  nos fratresque nostros pacificatio, et paterni regni ex consensu diuisio, seu eiusdem sancte ecclesie ac fidelis populi tantorum laborum quantulacunque fieret respiratio. Processu uero temporis, ut solent post condensos eris turbines nubium in pertranseundo remanere uestigia, restiterunt, fatemur, in nobis et in uiris ecclesiasticis, necnon et in rei publice nostre solatiatoribus, huiusmodi materie et fomites dissensionum, ut manifeste patesceret nos diuina gratia indigere, ut omnes a contagio morbi pristini penitus exueremur, qua preuenti eramus, ut infirmitatem communem uidere possemus. Quapropter uenientes in unum fideles nostri, tam in uenerabili ordine clericali, quam et inlustres uiri in nobili laicali habitu constituti,  et zelo Dei accensi, memores etiam fidei quam ipsi et antecessores eorum nostris detulerunt predecessoribus, ponentesque ante oculos dilectionem et fidelitatem quam nobis post defunctionem patris laudabiliter et continentissime seruauerunt, secundum quod legitur in litteris diuinitus inspiratis, hortatus est alter alterum, immo omnes se inuicem monuerunt [5 1Kb] , ut cuncti uniuersum animi rancorem pro quocunque conceptum negotio a corde propellerent, et in Dei uoluntate ac sancte ecclesie competenti ueneratione, seu nostra fidelitate seruanda, atque debito honore et regia potestate stabilienda et conseruanda, quin etiam sese in pacis concordia et uera amicitia copularent; quatenus diuine clementie placerent obnixius, et de regis  ac regni stabilitate et utilitate possent tractare sublimius, et suum atque totius populi communem profectum et tranquillitatem obtinerent propensius. Sicque Deo amabili atque laudabili conuentu unanimiter ac rationabiliter perpetrato, nostre mansuetudini suam deuotionem et actionem fidelissime suggesserunt. Nos autem tanta fidelium erga dominationem nostram subtiliter perspecta benignitate, ut causa pro sui merito exigebat, eis condignas gratiarum actiones retulimus, et nos nostramque potestatem eorum bone conuenientie per beneuolentiam in  hoc facto, quod sine dubio ad presentem et eternam tendit salutem, sociam et comitem fore tota deuotione spopondimus, abdicatis omnibus, quantum patitur humana fragilitas, que persona nostri regiminis ignorantia seu iuuentute aut necessitate, contra conuenientem sibi salubritatem et honestatem, usque modo egerat aut alterius astu contraxerat. Qua de re communiter inito consilio, hoc scriptum fieri proposuimus, quod etiam manuum omnium nostrorum subscriptione roborandum decreuimus. In quo que nobis nunc precipue ad communem salutem, et regni soliditatem atque omnium nostrorum utilitatem, immo plenissimam honestatem uisa sunt pertinere, conscripsimus: non loquentes diuersarum immutatione personarum, ut  modo regalis sublimitas, modo episcopalis auctoritas, modo autem fidelium loquatur commoditas; sed secundum apostolum, sub uno capite Christo, ut reuera unus homo, in unius ecclesie corpore, singuli autem alter alterius membra, quod prosit omnibus omnes unanimiter una uoce loquamur, per eum et in eo qui dixit, et de quo dictum est: Non uos estis qui loquimini, sed Spiritus Patris uestri qui loquitur in uobis.

1. De honore uidelicet et cultu Dei, atque sanctarum ecclesiarum, que auctore Deo, sub ditione et tuitione regiminis nostri consistunt, communiter Domino mediante decernimus, ut sicut tempore beate recordationis domini ac genitoris nostri exculte et honorate atque rebus ampliate fuerunt,  salua equitatis ratione [6 1Kb] ita permaneant, et que a nostra liberalitate honorantur atque ditantur, de cetero sub integritate sui seruentur, et sacerdotes ac serui Dei uigorem ecclesiasticum, et debita priuilegia, iuxta reuerendam auctoritatem obtineant; eisdem uero regalis potestas, et inlustrium uirorum strenuitas, seu reipublice administratores, ut suum ministerium competenter exequi ualeant, in omnibus rationabiliter et iuste concurrant.

2. Honor etiam regius, et potestas regali dignitati competens, atque sinceritas et obtemperantia seniori debita, remota omni socordia et calliditate, seu qualibet indebita quorumcunque coniunctione contra honorem et potestatem atque salutem nostram, siue regni nostri soliditatem, nobis in omnibus  et ab omnibus [7 1Kb] , sicut tempore antecessorum nostrorum consueuerat, exhibeatur. Et si quis quemcumque contra nos et contra hanc pactam sinceritatem aliquid moliri manifeste cognouerit [8 1Kb] , si eum conuerti nequiuerit, aperte prodat atque denotet. Et sic consilio atque auxilio episcopalis auctoritas et fidelium unanimitas, ut noster [9 1Kb] honor et potestas regia inconuulsa permaneat, totis nisibus decertare et adiuuare procuret.

3. Quia uero debitum esse cognoscimus, ut a quibus honorem suscipimus, eos iuxta dictum dominicum  honoremus, uolumus ut omnes fideles nostri certissimum teneant, neminem cuiuslibet ordinis aut dignitatis deinceps, nostro inconuenienti libitu aut alterius calliditate uel iniusta cupiditate, promerito honore debere priuare [10 1Kb] , nisi iustitie [11 1Kb] iudicio et ratione atque equitate dictante. Legem uero unicuique competentem, sicut antecessores sui tempore nostrorum predecessorum habuerunt, in omni dignitate et ordine, fauente Deo [12 1Kb] , me obseruaturum perdono.

4. Quod ut facilius atque obnixius nostra auctoritas ualeat [13 1Kb] obseruare, omnes sicut in uestra bene memorabili [14 1Kb] conuenientia pepigistis, conseruare studebitis. Immo etiam cuncti in postmodum sollicite precauebunt, ne aliquis pro quacumque  priuata commoditate, aut reicienda cupiditate, siue alicuius consanguinitatis uel familiaritatis seu amicitie coniunctione, nobis immoderatius suggerat, uel postulationibus aut quolibet modo illiciat, ut contra iustitie rationem [15 1Kb] et nostri nominis dignitatem ac regiminis equitatem agamus.

5. Et [16 1Kb] si forte subreptum nobis quippiam ut homini fuerit, competenter et fideliter, prout sublimitati  regie conuenit et necessitatibus subiectorum expedit, ut hoc rationabiliter corrigatur, uestra fidelis deuotio ammonere curabit.

6. Tandem autem uisum est nobis adnectere, ut si quis hoc fedus concordie salubris, quod propter pacis caritatisque custodiam iniuimus et cyrographi uirtute subscripsimus, rebelli atque animo pertinaci inruperit, christiana dilectione admoneatur, et ad inconuulsum caritatis uinculum corseruandum, quod qui temptauerit eorrumpere, facilius poterit se ipsum disrumpere quam illud [17 1Kb] possit inrumpere, iuxta monita diuina, ut resipiscat, hortetur. Et si audierit, fiat de societate fideli omnibus gaudium. Si uero obaudire rennuerit, tunc pontificalis auctoritas et regalis sublimitas, atque in  caritatis connexione persistentium magnanimitas, secundum quod res et necessitas postulauerit ac ratio expetierit, seu qualitati [18 1Kb] persone conuenerit, zelum sue deuotionis feruentissime exerat, et quod, inspirante Deo, agendum in omnem salutis et utilitatis atque honestatis partem iudicauerit, inrefragabiliter peragat [19 1Kb] .






KAROLI II SYNODUS APUD TOLOSAM.  [1Kb]





[NOTA.]

 Sequentia capitula acta sunt apud Tolosam ciuitatem, anno quarto regni domini Karoli, indictione uI [20 1Kb] , mense Iunio, antequam illa que precedunt facta fuerint secus Teudonis uillam, et in uerno palatio et in Beluaco ciuitate: sed ideo ante illa posita sunt  , quia et dignitate generalitatis et synodali preeminent auctoritate.

Hec que sequuntur capitula, consulentes necessitati episcoporum Septimanie, et subiectorum eis presbyterorum prouidentes possibilitati, tractantes etiam sacri et iuste inreprehensibilis ministerii honestatem, presbyterorum reclamatione commoniti, moderamine mansuetudinis nostre usque ad diligentiorem tractatum synodi generalis decernimus.

1. Ut episcopi nullam inquietudinem siue exprobrationem presbyteris, aut aperte ingerendo, aut  alia qualibet occasione machinando, pro eo quod se ad nos hac uice reclamare uenerunt, inferant; quia longa oppressio huiusmodi itineris eos fecit subire laborem.

2. Ut unum modium frumenti, et unum modium ordei, atque unum modium uini, cum mensura que publica et probata, ac generalis seu legitima, per ciuitatem et pagum atque uicinitatem habetur, episcopi a presbyteris accipiant, et frischingam sex ualentem denarios, aut sex pro ea denarios, et non  amplius exigant. Et si hec non accipiunt, accipiant, si uolunt, pro his omnibus duos solidos in denariis, sicut in Toletano et Bracharense consensu [21 1Kb] episcopi considerasse dicuntur.

3. Ut presbyteri qui prope ciuitatem quinque miliaria commanent, per famulos suos predictam dispensam reddi in ciuitate cui iusserit ciuitatis episcopus, faciant. Qui autem longius ab urbe commanent, statuant episcopi loca conuenientia per decanias, sicut constituti sunt archipresbyteri, quo similiter et eadem propinquitate ceteri presbyteri per famulos suos debitam dispensam archipresbyteris aut episcoporum ministris conuehant. Et procurent episcopi, ne ministri illorum presbyteros dehonorent, aut pignora inhoneste tollendo, uel locationem  pro receptione dispense exigendo; sed cum gratiarum actione recipiant que presbyteri cum hilaritatis humanitate, iuxta apostolum, conferre debebunt. Quod si ministri episcoporum presbyteros dehonorauerint, dignam illis exinde episcopi castigationem exhibeant; quoniam nisi fecerint, et ad nos iterum pro hoc se presbyteri reclamauerint, motus nostros qui culpabilis repertus fuerit, sentiet.

4. Ut in circuitione parechie episcopi de cetero singulos presbyteros per singulas iacendo euntes ecclesiolas,  sicut hactenus, non predentur; cum scriptum sit eosdem euangelizare debere, non turpis lucri [22 1Kb] gratia, ne uituperetur ministerium sanctum: sed considerent et denuntient loca sibi et populo conuenientia; et illuc presbyteri, quotquot possibilitas et moderatio prouiderit, plebes suas adducant, et ibidem episcopi predicent, confirment, et populi errata [23 1Kb] inquirant ac corrigant. Iterum autem, quia dominica uoce datur licentia qui euangelium adnuntiant, ut de euangelio uiuant, licet Paulus apostolus nichil horum fuerit usus, presbyteri tale coniectum faciant, ut et episcopi solatium habeant, et ipsi non grauentur. Quod ita nobis fieri posse uidetur, uidelicet ut quatuor presbyteri ad locum ubi quintus degit et episcopus residet, plebes suas de quatuor partibus adducere  studeant, et unusquisque eorum decem panes, et dimidium modium uini et frischingam de quatuor denariis, et pullos duos et oua decem, et modium unum de annona ad caballos, in subsidium benedictionis gratia presentet episcopo. Et similiter quintus, in cuius domo episcopus residet, faciat: nec amplius ab eo exigatur, nisi forte ligna et utensilia in opus ministerii commodet. Quapropter episcopus prouidebit, ne domus aut sepes illius a ministris uastentur.

5. Ut semel in anno episcopi hanc circumitionem tempore congruo faciant. Et si amplius ministerium suum per diocesim agere uoluerint, hanc tamen dispensam non amplius quam semel a presbyteris per annum accipiant.

 6. Quod et si circumitionem in salutem et necessitatem populi quacumque de causa dimiserint, a presbyteris nec hanc dispensam neque pretium illius exigant, neque aliis aut suis domesticis aut amicis exigenda concedant. Et quando circumierint, et in domo presbyteri resederint, non sub occasione adfligendi presbyteros immoderate et non necessarie numerum famulorum adducant, neque uicinos ad pastum incongrue conuocent. Quod et si cum caritate uocare uoluerint, faciant; sed non amplius a presbyteris, uel sub occasione uendendi, uel alio quolibet modo, quam statutum est exigant, neque paraueredos aut alias exactiones tollant.

 7. Ut episcopi parechias presbyterorum, propter inhonestum et periculosum lucrum, non diuidant. Sed si necessitas populi exegerit, ut plures fiant ecclesie aut statuantur altaria, cum ratione et auctoritate hoc faciant, scilicet ut si longitudo, aut periculum aque, uel sylue aut alicuius certe rationis uel necessitatis causa poposcerit, ut populus et sexus infirmior, mulierum uidelicet uel infantum, aut etiam debilium imbecillitas, ad ecclesiam principalem non possit occurrere, et non est sic longe uilla ut presbyter illic sine periculo ad tempus et congrue non possit uenire, statuatur altare; et si ita populo complacet, et commodum fuerit, ne sine ratione scandalizetur, parechia maneat indiuisa. Sin autem prefate cause postulauerint, et populus non conductus, neque  cupiditate uel inuidia excitatus, sed rationabiliter adclamauerit ut ecclesia illis fieri et presbyter debeat ordinari, hoc episcopi episcopaliter, teste Deo, in conscientie puritate, cum ratione et auctoritate, sine intentione turpis lucri, mature consilio canonico tractent, et utilitati ac saluti subiecte plebis queque agenda sunt peragant; et secundum quod subtraxerint cuilibet presbytero de parechia, de dispensa quoque debita ab illo minus accipiant, et alteri, qui quod diuiditur a parechia, suscipit, sub hac eadem mensura imponant.

8. Ut episcopi sub occasione quasi auctoritatem habeant canonum, his constitutis excellentie nostre nequaquam resultent, aut neglegant; sed potius canones ut intellegendi sunt intellegere et in cunctis  obseruare procurent; quia si aliter fecerint, omnimodis et qualiter canones fidelium decimis agendum statuant, et qualiter intellegi ac obseruari cum mansuetudinis nostre decreto debeant, synodali diiudicatione et nostra regia auctoritate docebuntur.

9. Ut episcopi synodos a presbyteris, nisi sicut docet auctoritas canonum, duos scilicet, et per tempora constituta, non exigant: sed et in eisdem synodis non per occasionem, sed per ueritatem ministerii sui, teste Deo, ad quod constituti sunt, presbyteros et tractent, et teneant, et absoluant.






HLOTHARII I, HLUDOWICI II ET KAROLI II CONuENTUS AD THEODONIS uILLAM.  [1Kb]





[NOTA.]

 Secuntur capitula que acta sunt in synodo secus Teudonis uillam habita [24 1Kb] , in loco qui dicitur Iudicium  , quando tres fratres gloriosi principes, Hlotharius  uidelicet, Hludowicus, et Karolus simul conuenerunt, anno quinto regni Karoli, cui synodo Drogo, Metensis episcopus, presedit consensu eorumdem  regum: que et ipsi principes ante se fidelesque eorum relecta capitula adprobauerunt, et se eadem seruaturos, auxiliante Domino, promiserunt, mense Octobrio, indictione uII [25 1Kb] .

Nauis sancte Ecclesie ab exordio suo uariis sepe perturbationibus mersa, sed excitato fidelium precibus gubernatore suo Christo nunquam est usquequaque demersa. Que quondam etiam, ut nunc uidetur, pene conlapsa, progenitorum uestrorum studio et deuotione, est auctore Deo iuxta modum diuinitus concessum recuperata. Unde immensas domino Deo nostro laudes referimus, qui et corda uestra ad intentionem similem excitauit, et post uestigia patrum uestrorum, quibus per temporale regnum ad eternum perueniatis, ire uelle docuit et inspirauit. uestre nichilominus nobilissime dominationi multimodas  gratiarum actiones rependimus, quia ad euitandum et uestrum et nostrum [26 1Kb] periculum, et ad communem totiusque populi prouidendam saluationem, bonam et beneplacitam Dei uoluntatem subsequi, et diuinum consilium, secundum preceptum Domini quo dicitur: Interroga sacerdotes legem meam; et, Interroga patres tuos et adnuntiabunt tibi, a nobis, quamquam indignis, Christi tamen uicariis, querere et benigna deuotione uelut reuera ex ore ipsius Dei, expectare dignamini. Quod humilitatis uestre supernum donum sancta ecclesia cum tanto gaudio suscipit, ut de uobis etiam in consolatione sua sibi dictum a Domino aptare uelit: Pro patribus tuis nati sunt tibi filii: id est [27 1Kb] , pro istorum [28 1Kb] progenitoribus, qui te paterno affectu ditauerunt, et ampliauerunt, ac  coluerunt, nati sunt tibi isti filii, qui in te et paterna munera resarciant, recuperent, et conseruent, et te fideli deuotione, ut bone indolis adolescentes, me super eos intendente eisque manum solatii porrigente, tueantur et excolant.

1. His ita premissis, nobilissimi domini, ut cum pace uestra dicamus, quia constat hanc sanctam ecclesiam sanguine Christi redemptam et predecessorum uestrorum [29 1Kb] multo labore redintegratam ac adunatam atque gubernatam, uestra discordia esse discissam et perturbatam atque afflictam, uidetur nobis, si et in presenti feliciter regnare et in futuro cupitis esse salui, et ab hac eadem ecclesia uobis ad gubernandum commissa, pro qua ex ministerio regali reddituri estis regi regum rationem in die  iudicii, tam multiplices ac perniciosas corruptionis pestilentias uultis amouere, et uigorem regium ac senioralem, et super uestros et super impugnantes potestatem uestram, optatis habere, caritatem illam quam apostolus docuit, de corde puro et conscientia bona et fide non ficta inter uos studete habere; et quia sic habeatis, et fidelibus et infidelibus uestris omni uirtute et puritate curate manifestare, sicut Dominus docuit, dicens: In hoc cognoscent omnes quia mei estis discipuli, si dilectionem habueritis ad inuicem. Que non tantum uerbo et lingua, sed potius  remota quolibet modo omni occulta nocendi machinatione, aut, quod absit, aliena a caritate aperta impugnatione, quocumque quis indiget, pro uiribus uero [30 1Kb] consilio et prompto auxilio ab altero adiuuetur, quoniam scriptum est: Frater qui adiuuatur a fratre, quasi ciuitas firma. Et ita in populum uobis commendatum, pro ista que hactenus operante per membra sua diabolo uersata est discordia, pacem illam disseminate quam Christus in celum ascendens fidelibus suis munere magno reliquit dicens: Pacem relinquo uobis, pacem meam do uobis; sine qua nemo uidebit Deum.

2. Quia bene nostis, ab illo qui solus merito et [31 1Kb] rex et sacerdos fieri potuit, ita ecclesiam dispositam esse, ut pontificali auctoritate et regali potestate  gubernetur, et scriptum esse liquido peruidetis: Ubi non est gubernator, populus corruit, et tanto periculosius, quanto anima plus est pretiosa quam corpus, canonum etiam inrefragabilis auctoritas super episcoporum ordinatione, et in populi ad custodiendum suscepti [32 1Kb] uigilantia, ac sedium suarum tenaci stabilitate euidentissime precipiat, feruentissime Dei legatione fungentes monemus, ut sedes que uestra discordia, ulterius nec nominanda, sine sacro episcopali ministerio et sine episcopis uiduate manent, submota funditus peste symoniace hereseos, sine dilatione, iuxta auctoritatem canonicam, aut episcopos a Deo datos, et a uobis regulariter designatos et gratia sancti Spiritus consecratos, accipiant, aut que suis episcopis quacumque occasione priuate  sunt, canonice eos sine aliqua excusatione aut tarditate recipiant.

3. Sacrum quoque monasticum ordinem, a Deo inspiratum et ab ipsis apostolis fundatum, seu a nominatissimis ac sanctissimis patribus excultum, atque per istud imperium a uestris pie memorie predecessoribus propagatum, et quedam etiam loca specialius uenerabilia, contra omnem auctoritatem et rationem, ac patrum uestrorum seu regum precedentium consuetudinem, laicorum cure et potestati in maximo uestro periculo et illorum perditione, et Dei ac sanctorum non modica ad irascendum prouocatione, uos commisisse dolemus. Quapropter pro Christo deuotissime obsecramus, ut tam magnam offensam, et iustam reprehensionem, atque periculosam  sine exemplo precedentium presumptionem, ab animabus uestris et a felicitate regni uestri pellatis, et loca uenerabilia et habitum ac ordinem sacrum eis qui ad hoc uocati sunt, uiris scilicet ex clericali et ecclesiastico uel monastico ordine religiosis seu et in suo sexu feminis Deo dicatis atque deuotis, et in scola Christi eruditis, ad custodiendum et prouidendum committatis; qui et que Dei sunt Deo, et que sunt Cesaris Cesari reddant. Qui si minus perfecte et in diuina religione et in rei publice utilitate profecerint, aut corripiantur, aut meliores et utiliores  in locis eorum substituantur; et non propter prauorum nequitiam ordo religionis et loca sacratissima eis quibus licitum non est committantur; cum manifestissime Scriptura demonstret, Ozam morte damnatum, qui archam Domini quasi cadentem releuare uoluit, quam uel contingere inlicitum ei fuit.

4. Occasionem etiam et fomitem, unde ordo ecclesiasticus et canonica forma atque monastica religio sepe a longe superiori tempore, cum minus religiosos principes habuit, titubauit et pene conlabens deperiit; et iterum, cum deuotos et in Dei zelo feruentes principes accipere meruit, resurrectione quadam reuixit et uigorem recepit, atque sui processus tempore ambulauit, quod non sine graui dolore [33 1Kb] et ultionis diuine dicimus; in uestri regiminis tempore  in destructionem, non in edificationem sicut Paulus docuerat, accidisse conspicimus. Quod et nostris peccatis, qui dispensatores et pastores ecclesiarum esse debuimus, ueraciter imputamus; et eorum quorum factione res ista adeo male pullulauit et excreuit, alia precedentia peccata hoc meruisse, pro certo auctoritate diuina cognoscimus: ut qui nocebant, sicut scriptum est, noceant [34 1Kb] adhuc, et qui in sordibus erant, sordescant [35 1Kb] adhuc. Unde Deum grauius ad iracundiam prouocarent, et sanctos, quos intercessores pro suis peccatis habere debuerant, infensos haberent, et sacerdotes ac uiros religiosos, seu Christi pauperes, quos oratores et reconciliatores sibi de suo promereri necesse fuerat, proclamatores aduersum se fieri irritarent, et ad cumulum peccatorum  suorum etiam illa peccata, unde in conspectu Dei [36 1Kb] rationem in die terribilis iudicii redderent, et augerent, que illi commiserunt qui eadem ipsa peccata per intercessionem fidelissimarum oblationum deleuerunt, quas ecclesiasticarum rerum peruasores inconsulte et in perniciem sui sine reuerentia abutuntur. Quod ita uerum esse ut dicimus, Dominus protestatur, dicens: Peccata populi mei comedunt. Peccata enim populi comedunt, qui contra auctoritatem diuinam res ecclesiasticas indebite peruadunt, et nec intercessionis ope, nec predicationis consilio, uel quocumque diuino auxilio pro peccatis eorum qui eas dederant, laborant, nec pio operi, ad quod fides fidelium eas tradiderat, inseruire permittunt.  De quo periculoso facto uos, christianissimi principes, uenerabiliter admonemus et deuotissime obsecramus, ut memores salutis uestre, presentis scilicet et eterne, memores etiam largitatis progenitorum uestrorum erga sanctas ecclesias, propter quam feliciter regnauerunt et sibi contrarios superauerunt, memores siquidem cum quanta religione, etiam ante Christi sanguinem, et in tempore famis in Aegypto, discretione sancti Ioseph apud nefandum regem Pharaonem terra sacerdotalis extitit, innumera quoque scripturarum exempla, ut lacte ecclesie nutriti  et scientie ipsius uberibus sufficienter repleti, ante oculos reducentes, tunicam Christi qui uos elegit et exaltauit, quam nec milites ausi fuerunt scindere, tempore uestro quantocius reconsuite et resarcite, et nec uiolenta ablatione, nec inlicitorum preceptorum confirmatione, res ab ecclesiis uobis ad tuendum et defensandum ac propagandum commissis, auferre tentate: sed ut sancte memorie auus et pater uester eas gubernandas uobis, fautore Deo, dimiserunt, redintegrate, et precepta regalia earumdem ecclesiarum conseruate ac confirmate; ne sicut intentauit Samuhel propheta ad Roboam filium Salomonis in conscissione pallii, presens regnum, quod absit, uobis patrum labore adquisitum et hereditate relictum, a uobis ipse Christus diuidat, et  eternum regnum quod promisit non tribuat. Nec contra Dei faciem iratas hominum facies consideretis; quia si ad tempus illis displicueritis, cum uos Deo placebitis, in uobis ille quod promisit, implebit: Cum placuerint, inquiens, Domino uie hominis, omnes inimicos eius conuertet ad pacem. Quod ut commodius ualeatis implere, unusquisque uir ecclesiasticus, et intercessionis adiutorium, et solatii quo res publica indiget subsidium, iuxta quantitatem rerum ecclesie sibi commisse, saluo iure quod exinde diuinis dispensationibus debet impendi, prompte et ex animo parare, et impigre, sicut tempore antecessorum uestrorum consueuerat, studebit offerre.

5. Et quia sancta ecclesia in area triture dominice docta, quedam nouit redarguenda, quedam  dissimulanda, quedam etiam gemenda usque ad tempus perferenda, perspeximus eo feruentiori zelo quo maiora corrigenda sunt, uestram potestatem, et sacerdotalis consilii auctoritatem, quedam ad presens ex asse non ualere corrigere. Et ideo de canonicorum monasteriis et sanctimonialium que sub eadem forma uiuere dicuntur, considerauimus, sicut apostolus Paulus dicit, secundum indulgentiam, non secundum imperium, ut si propter imminentem rei publice necessitatem laicis interim committuntur, episcopi prouidentia, in cuius parechia consistunt, adiuncto sibi aliquo abbate uiro religioso studeatur, qualiter restauratio locorum, et studium ac custodia officii et religionis, atque subsidium temporalis necessitatis,  in eisdem locis degentibus iuxta qualitatem et quantitatem moderationis adhibeatur et ministretur: et qui eadem loca tenuerint, eis inde, sicut et de aliis christiane religionis negotiis, pro Christi et uestra reuerentia, obediatur. Quod si quis non fecerit, prouisorum cure erit, ut ad uestram hoc notitiam referant, et uestra dominatio secundum sibi a Deo commissum ministerium pro modo culpe, que emendanda sunt corriget [37 1Kb] . Per loca etiam monastica eiusdem ordinis prouisores necesse erit disponere, cum uestra auctoritas eos qui uices  Christi [38 1Kb] secundum regulam diuinitus dictatam in monasteriis agant, studuerit ordinare.

6. Petimus tandem, ut ordo ecclesiasticus in quibuscumque ei fuerit necesse rigorem salutis humane exerere, per potestatem uestram, et per ministerium ministrorum dominationis uestre, secundum antiquam consuetudinem, suum uigorem recipiat; et populi generalitas una cum ecclesiastica deuotione iudicium, quod honor regis diligit, et iustitiam, qua thronus eius firmatur, per dispositionem uestram suscipiat; seu admonitione atque consilio sacerdotali  uestra sublimitas, et quisque in quolibet statu uel ordine, de rapinis et ceteris, que discordie malo acciderunt, preteritis erroribus, penitudinem gerat, et Domini reconciliationem expostulet. Quam facile omnis qui quesierit inueniet, si in loco discordie plantata fuerit caritas, que cooperit multitudinem peccatorum, eumque potius quam nos in consilio, non nostro, sed Dei, attendatis, qui dixit: Qui uos audit, me audit; et qui uos spernit, me spernit. Non enim uos estis qui loquimini, sed spiritus patris uestri qui loquitur in uobis.






KAROLI II CONCILIUM IN uERNO PALATIO.  [1Kb]





[NOTA.]

 Canones concilii in uerno palatio habiti, ubi presedit Ebroinus [39 1Kb] Pictauorum episcopus, et Wenilo Senonum archiepiscopus, necnon et Hludowicus sancti Dionysii abbas, et Hincmarus post Remorum episcopus, anno quinto regni domini nostri Karoli, filii Hludowici imperatoris, mense Dec., indictione 7 [40 1Kb] .

Gratias omnipotenti Deo referimus, inclyte rex Karole, nos episcopi et ceteri fideles qui ex diuersis partibus ad uernum euocati sumus, quod deposita discordia, unde tot mala processerunt, que et enumerare longum est, et declinare adhuc impossibile, redistis ad pacem cum fratribus uestris, quam et natura uobis et religione debetis: in qua ut semper maneatis, per Christum, qui pax nostra est, obsecramus; ut qui maximas res uestras discordia pene  dilapsas uidetis, concordia et fido adiutorio releuatas cito aspiciatis. Cedendum est enim Deo, de quo uerissime continent littere: Potestatem habet excelsus in regno hominum, et cuicumque uoluerit, dabit illud; et qui dignatione mirabili pollicetur: Beati pacifici, quoniam filii Dei uocabuntur. Ceterum, quia eodem Deo inspirante dignati estis iubere, ut de statu ecclesie, qui uehementer magnitudine ac multitudine peccatorum nostrorum [41 1Kb] confusus est, tractaremus, in nomine et adiutorio eius, que communi deliberatione reperimus, celsitudini uestre ac populi fidelis deuotioni humiliter aperimus. Neque enim nos iustos approbare contendimus; consideratione conscientie nostre illud Hieremie suppliciter dicamus: Misericordia est Domini, quia non sumus consumpti, quia  non defecerunt miserationes eius. Sed ad Deum reuerti, et uos nobiscum trahere meditantes, officium nostrum exequimur, cunctis adquiescentibus profuturum. Quippe non uobis nostra, sed illius auctoritate loquimur qui ait: Qui est ex Deo, uerba Dei audit. Absit autem, ut in uobis impleatur quod sequitur: Propterea uos non auditis, quia ex Deo non estis [42 1Kb] .

 1. Itaque uos primo conuenimus, ut, quia uestra probitas cunctis uobis potest prodesse subiectis, cultum Dei rebus omnibus preferatis. Namque ipse dicit: Qui glorificant me, glorificabo eos. Qui autem contemnunt me, erunt ignobiles. Preterea misericordiam et iudicium atque iustitiam [43 1Kb] conseruetis; scilicet ut misericordia temperet seueritatem potestatis, iudicium comprimat obstinate peccantes, iustitia merentibus digna restituat. Siquidem: Beati misericordes, quoniam ipsi misericordiam consequentur. Et: Beati qui custodiunt iudicium et faciunt iustitiam in omni tempore. Et: Honor regis iudicium diligit [44 1Kb] . Et: Iustitia firmari thronum regis, sapientissimi Salomonis, immo per eum loquentis Dei, prodit auctoritas. Taliter uobis agentibus, uel incruentam uobis,  ut credimus, uel iustam de hostibus uictoriam diuina gratia prouidebit. Exemplo uobis esse possunt Dauid et Ezechias, qui merito sanctitatis inimicos populi Dei, uel pugnando uel orando, mirabili celeritate uicerunt: sed est domesticum lumen imperator Karolus, qui nomen quod familie uestre peperit, clarissimis actibus adornauit. Nec regni uobis amplitudinem ac soliditatem tantummodo, uerum etiam uobis bene gerentibus, post uite huius excursum eadem Dei gratia gloriam largietur eternam, cui rex et propheta suspirans: Satiabor, inquit, cum apparuerit gloria tua. Hec autem uestre maiestati non temere suggerimus, quia uestri quoque cura nobis commissa est, quorum ministerio per fidem atque baptisma mundati, diem tremendi iudicii cum ceteris  fidelibus expectatis.

2. uerum ut ad nos episcopos redeamus, per hanc ciuilem, immo plus quam ciuilem discordiam, multa interdum in nobis ipsis ac aliis nobis commissis negleximus, interdum neglegere coacti sumus, ita ut in omnibus ordinibus religio magnum detrimentum acceperit, et alii quidem per ignorantiam in interitum tendant, alii uero longa [45 1Kb] licentia assuefacti,  impune se peccare posse confidant. Tandem igitur ad propriam et ceterorum correctionem conuersi, quesumus, ut scelerum patratores, et apostolice discipline contemptores, missis a latere uestro probate fidei legatis, absque respectu personarum et excecatione munerum, coherceantur; et otio [46 1Kb] nobis, quantum possibile est, concesso, sermo Dei predicando fructificet, et canonum reuerenda auctoritas debitum in omnibus uigorem obtineat.

3. In locis sanctis, hoc est monasteriis, alios studio, nonnullos desidia, multos necessitate uictus et uestimenti, a sua professione deuiare comperimus. Quod petimus ut in omnibus parechiis directi a uestra mansuetudine religiosi atque idonei uiri, cum notitia episcoporum, scrutentur et corrigant, ac  singulorum locorum statum uestre celsitudini et nostre mediocritati, tempore a uobis [47 1Kb] constituendo, renuntient.

4. Monachos qui cupiditatis causa uagantur, et sancte religionis propositum impudenter infamant, ad sua loca iubemus [48 1Kb] reuerti, et regulariter abbatum solertia recipi. Eis autem qui post euidentem professionem monachicam etiam habitum reliquerunt, uel qui sua culpa proiciuntur, nisi redire, et quod Deo spoponderunt implere consentiant, hoc credimus posse [49 1Kb] remedio subueniri, si in ergastulis inclusi tamdiu a conuentu hominum abstineantur, et pietatis intuitu conuenientibus macerentur operibus, donec sanitatem correctionis admittant. Namque illi qui quondam monachi, postea relicta singularitatis  professione, ad militiam uel ad nuptias deuoluuntur, pape Leonis decreto publice penitentie satisfactione purgandi sunt. De clericis autem ecclesiarum suarum desertoribus, antiqua forma Calcidonensis concilii seruanda est, que prescribit, ut si episcopus susceperit clericum ad alium episcopum pertinentem, et susceptus et suscipiens communione priuentur, donec is qui migrauerat clericus, ad propriam reuertatur ecclesiam.

5. Qui sanctimonialibus inlicite miscentur, et sacrilega federa cum eis faciunt nuptiarum, eos Innocentii pape censura a communione iubet suspendi; et nisi per publicam probatamque penitentiam omnino non recipi, aut his certe uiaticum de seculo transeuntibus, si tamen penituerint, non  negari.

6. Ab altero uero desponsata, et ab altero rapta puella, secundum statuta Ancirani concilii ei a quo desponsata fuerat, reddenda est, etiamsi uim a raptore pertulerit. De raptoribus autem id nobis uidetur optimum, ut quoniam ecclesiasticam excommunicationem paruipendunt, secularium legum terreantur austeritate [50 1Kb] .

7. Si que sanctimoniales causa religionis, ut eis falso uidetur, uel uirilem habitum sumunt, uel crines  adtondent, quia ignorantia magis quam studio eas errare putamus, admonendas castigandasque decernimus; ne forte ueteris ac noui instrumenti preuaricatrices, iuxta Gangrensem synodum, seueritate anathematis ab ecclesie corpore precidantur.

8. Quoniam quosdam episcoporum ab expeditionis labore corporis defendit imbecillitas, aliis autem uestra indulgentia cunctis optabilem largitur quietem, precauendum est utrisque, ne per eorum absentiam res militaris dispendium patiatur. Itaque si uestra consentit sublimitas, homines suos rei publice profuturos, cuilibet fidelium uestrorum, quem sibi utilem iudicauerint, committant, cuius diligentia, ne se ab officio subtrahere ualeant, obseruetur.

9. Remorum ecclesiam, diu multumque pastore  destitutam, nuper spoliatam rebus, honeratam iniuriis, absque ingenti dolore fateri non possumus. Et quia uestram sublimitatem et nostram paruitatem eruere [51 1Kb] desideramus periculo, obsecramus ut tam fede [52 1Kb] lacerata ecclesia redintegretur, atque iuxta uenerabilium canonum constitutionem dignus ei celeriter queratur et preficiatur episcopus; ut clerus et populus tantis attritus et spiritalibus et corporalibus incommodis, consolatione recepta, cum suo presule pro uestra salute ac prosperitate communi Domino studeat supplicare.

10. Aurelianensis etiam ecclesia confusione maxima noscitur laborare. Tamen quia superiore anno archiepiscopus Wenilo, suis annitentibus suffraganeis, ex eodem loco Agium [53 1Kb] presbyterum palatii  uestri memorate ecclesie ordinauit, probabilium canonicorum ac laicorum attestatione instructus, et petitione impulsus, et eadem ecclesia nostro et uestro uacat periculo, huius rei alium exitum non uidemus, nisi ut uestra pietas quod a tantis uiris factum est, ratum esse permittat.

11. De prelatione reuerendissimi Drogonis definire aliquid [54 1Kb] non audemus, nisi expectandum, quam maximus cogi potest Gallie Germanieque conuentus, et in eo metropolitanorum reliquorumque antistitum inquirendum esse consensum, cui resistere nec uolumus nec ualemus. Nobis tamen, si quid tale alicui committi potest, et non alia quam que pretenditur latet causa, illi potissimum conuenire uidetur, qui et communione sacerdotii nobis, et excellentie  uestre propinquitatis priuilegio, sociatur.

12. ueniemus nunc ad ultimam partem admonitionis nostre; quam qua intentione fundimus, dederit Deus ut uos ac proceres ceterique fideles ea deuotione suscipiatis. uidemus enim iram Dei nobis et uobis imminere, cum pro rapinis et immanibus aliis sceleribus, tum etiam maxime quod ecclesie facultates, quas reges et reliqui christiani Deo uouerunt ad alimentum seruorum Dei et pauperum, ad exceptionem hospitum, redemptionem captiuorum,  atque templorum Dei instaurationem, nunc in usu secularium detinentur. Hinc multi serui Dei penuriam cibi et potus ac uestimentorum patiuntur, pauperes consuetam elemosinam non accipiunt, negleguntur hospites, fraudantur captiui, et fama omnium merito laceratur. Et quidem si hec a paganis pateretur ecclesia, patientiam flagitaret. Nunc autem oppressi a filiis nostris, hoc est, ab his quos uel nos uel decessores nostri in Christo genuimus, christianos eos nostro ministerio facientes, nullam patientie consolationem recipimus, quoniam de illorum interitu formidamus. Certe, quod nullus unquam [55 1Kb] impudentissimus negare audebit, possessio ecclesie uotum est fidelium, patrimonium pauperum, redemptio animarum. uotum ergo alterius quomodo quisquam  Deo audet auferre, hereditatem pauperum qua temeritate presumit inuadere? Unde alii suas animas redemerunt, cur inde alii suas perdunt? Itaque quedam loca uenerabilia, quod nunquam antea auditum est, laici ex integro possident, quorumdam partem sibi uindicant, quorumdam predia multipliciter diuisa in hereditatem sibi dari fecerunt. Aegyptii sacerdotes, famis necessitate ceteris cuncta uendentibus, suas possessiones retinuerunt, et falsi dii reuerentiam a suis cultoribus meruerunt, quam in hac parte solus et uerus Deus non obtinet. Oza percussus est, propterea quod nutantem archam subleuare presumpsit, quam tangere nefas erat. Rideat hoc aliquis, nisi, quod summo dolore dicimus, quidam oppressores ecclesie dignum suis moribus exitum  nostro etiam tempore inuenerunt. Propheta clamat: Qui dixerunt, hereditate possideamus sanctuarium Dei, Deus meus, pone illos ut rotam, et sicut stipulam ante faciem uenti. Postremo ipse dominus iehsu conditor et redemptor: Quid proficit homo, si lucretur uniuersum mundum, se autem ipsum perdat, et detrimentum sui faciat? Et quisquam tam audax et desperatus inuenitur, qui possessiones Dei ad certissimam  perniciem suam occupet et inuadat O fideles Deo et uobis ipsis, nolite pro temporali abundantia diuitiarum mereri sempiternam congeriem miseriarum, nec ultra decus anime uestre tam pestifero, tam inaudito, tam denique certo sacrilegio polluatis! Reddite Deo sua, ut uestra cum pace possideatis, tormenta euadatis eterna, et postmodum ad gaudium Domini nostri, ut serui fideles, intromittamini. Seculares honores seculares possideant, ecclesiasticos ecclesiastici sortiantur. Nec nos insatiabilis cupiditatis arguatis, quia, qualescumque sumus, uera nos dicere nec ipsi nescitis. Et licet pauci, sunt [56 1Kb] tamen aliqui nostrum Deum timentes, qui iuxta illud propheticum exaudiantur: uoluntatem timentium se faciet, et deprecationem eorum exaudiet; quia omnium  finis quotidie appropinquat; et que uidentur, temporalia sunt, que autem non uidentur, eterna. Si uolumus euadere presentes calamitates et futuras euitare miserias, in commune omnes a nostris prauitatibus ad Dominum conuertamur, et declinantes a malo faciamus bonum, ut bona Domini mereamur uidere in terra uiuentium. Tu autem, clarissime rex, quia uerissime scriptum est, corrumpunt mores bonos colloquia mala, fuge peruersorum consortia et consilia, nec a te quisquam petere audeat, quod maiestatem tuam prestare non deceat. Nec timeas iratos homines, hoc est, terram et cinerem, amplius quam Deum qui te creauit, quique in ueritate iudicabit: cuius uoluntatem si perfecte secutus fueris, credimus quod a quorumlibet hominum te contumacia  liberabit, et omnibus angustiis clementer eripiet, ac post hoc [57 1Kb] temporale regnum ad perpetuum cumulata felicitate perducet. In fine omnes alloquimur, quod si nostris salutaribus adquieueritis consiliis, uestro profectui plurimum congratulabimur. Sin autem nos, immo Deum per nos loquentem, contempseritis, necessitate implendi ministerii, quod nollemus, facere compellemur.






KAROLI II SYNODUS BELLOuACENSIS.  [1Kb]





[Nota.]

 Hec capitula que sequuntur facta sunt in synodo habita apud Beluacum  ciuitatem, anno incarnationis dominice 845, mense Aprilio, anno sexto [58 1Kb] regni domni Karoli, indictione septima. Que collata sunt inter eumdem principem domnum Karolum et episcopos regni sui. Et eadem isdem princeps gloriosus,  Deo teste, sub fidei sue adstipulatione se seruaturum promisit erga omnes ecclesias et episcopos regni sui. Que ad uicem omnium episcoporum sui principatus qui erant, quique futuri erant, de manu horum episcoporum conseruanda suscepit, id est, Wenilonis  , Erchanradi  , Ymmonis  , Rothadi  , Simeonis   , Lupi  , Ragenarii  , Helie  , Erpoini [59 1Kb]  , Aii  , Hincmari presbiteri et uocati archiepiscopi [60 1Kb]  .

1. Ut ius ecclesiasticum et legem canonicam nobis ita conseruetis, sicut antecessores uestri qui hoc bene et rationabiliter obseruauerunt, iuxta [61 1Kb] quod sciri poterit et Deus uobis posse dederit et uestri predecessores [62 1Kb] conseruauerunt.

2. Quod in mea persona nec in meo ordine, nisi forte, quod absit, inantea contra Deum et contra uos manifeste fecero, ut dampnari canonice debeam, aduersum me et meum ordinem ita dampnabiliter non faciatis pro quacumque preterita causa, ut mihi dehonoratio aut dampnatio ueniat.

3. Quod res ad ecclesiam mihi commissam pertinentes  et tempore principatus uestri ablatas, ita presentaliter restituatis et restitutas conseruetis, sicut tempore aui et patris uestri fuerunt, et excepto superposito quod in usus possidentium uel ex edificiis absumptum [63 1Kb] est, quomodo tunc erant, quantum ad hoc quod res usitato nomine appellamus constat, quando uos inde illas [64 1Kb] tulistis.

 4. Ut precepta inlicita de rebus ecclesie mihi commisse a uobis facta rescindantur [65 1Kb] , et ut de cetero, ne fiant, caueatis.

5. Ut ab ecclesia mihi commissa indebitas consuetudines et iniustas exactiones [66 1Kb] de cetero non exactetis; sed sic eas conseruetis, sicut tempore aui et patris uestri conseruate fuerunt.

6. Ut contra depredatores et oppressores ecclesiarum nostrarum, et rerum ad easdem [67 1Kb] pertinentium, defensionem secundum ministerium uestrum, quantum posse uobis Deus dederit, exhibeatis.

7. Ut precepta que auus et pater uester ecclesiis nobis commissis fecerunt et firmauerunt, et stabilia [68 1Kb] conseruauerunt, que etiam uos confirmastis, et [69 1Kb] de cetero rata conseruetis.

 8. Ut si uos contra hec capitula, aut nos, quod absit, non malitia, nec peruerso studio, sed aut per humanam fragilitatem, aut per ignorantiam, uel per subreptionem, non dampnabiliter contra uos [70 1Kb] egerimus, mutuo hoc consilio corrigamus; et firmata deinceps conuenientia maneat.






HLUDOWICI II ITALIAE REGIS CAPITULUM.  [1Kb]



Item [71 1Kb] capitula domno Loudowigi regi.


De [71 1Kb] his quidem [72 1Kb] personis qui res suas ideo in alteram personam delegant, ut ad placitum [73 1Kb] uenire non conpellantur, ut mala que facta habent non  emendent; quod si paruerit ideo eas delegasse ne iustitiam facerent, uolumus, ut ipsi res in bannum mittantur [74 1Kb] , quousque illi qui eas habent auctorem ad placitum adducant, et isdem malefactor iustitiam faciat.





KAROLI II CONuENTUS IN uILLA SPARNACO.  [1Kb]





[Nota.]

 Hec que sequuntur capitula excerpta sunt a domno rege Karolo, et principibus eius, ex his capitulis que anno 846 ediderunt episcopi in synodis  ,  Wenilo  scilicet cum suffraganeis suis, Guntboldus  cum suffraganeis suis, Ursmarus  cum suffraganeis suis, Hincmarus cum suffraganeis suis,  Amalo  cum suffraganeis suis; et oblata sunt eidem principi, sicut ipse iusserat, collecta ad relegendum in Sparnaco  , uilla Remensis ecclesie. Et quia factione quorumdam motus est animus ipsius regis contra episcopos, dissidentibus regni primoribus sui ab eorumdem episcoporum ammonitione, et remotis ab eodem concilio episcopis, ex omnibus [75 1Kb] illis capitulis hec tantum obseruanda et complacenda sibi collegerunt, et episcopis scripto tradiderunt, dicentes non amplius de eorum capitulis acceptasse quam ista, et ista se uelle cum principe obseruare [76 1Kb]  .


    1. De honore et cultu ecclesiarum.
    2. De honore episcoporum et ueneratione seruorum Dei.
    3. De iustitiis.
    4. Ut cautela fiat erga eos qui causa iuuentutis aut insipientie in aliquo fallunt, siue contemnunt  admonitionem episcoporum, ne subito aut incaute damnentur anathemate.
    5. De his qui contra regiam potestatem contumaces esse moliuntur.
    6. De precariis.
    7. De hospitalibus
    8. De rapacibus.
    9. Ut episcopis tempus congruum obseruetur ad ministerium suum peragendum.
    10. Ut clerici arma militaria non contingant.
    11. Ut missi dirigantur, qui inquirant, si precepta a nobis de rebus ecclesiarum ad proprium sint facta.
    12. De heresi symoniaca.
    13. Ut a nullo sedes episcopalis, proprio infirmante  episcopo, usurpetur.
    14. Ut canonici infra dormitorium dormiant.
    15. Ut monachi ad palatium non ueniant, nisi causa obedientie, exceptis abbatibus.
    16. Ut laici decimas de ecclesiis non contingant.
    17. De sanctimonialibus contra auctoritatem nuptis.
    18. De sponsis aliorum.
    19. De sepulturis infra ecclesiam [77 1Kb] .




Plenitudo autem capitulorum que in plenitudine synodalium actionum habentur, unde he commemorationes excerpte sunt, ita per loca continentur [78 1Kb] .

Commemoratio prima, de honore uidelicet et cultu ecclesiarum, sicut supra scriptum habetur  in  uilla Colonia, subscriptione regis et principum roboratum.

Commemoratio secunda, de honore episcoporum et ueneratione seruorum Dei, similiter.

 Commemoratio tertia, de iustitiis, similiter.

Commemoratio quinta, de his qui contra regiam potestatem contumaces esse moliuntur, similiter.

Commemoratio sexta.


Cetere autem commemorationes que sequuntur, ita in prefata plenitudine cum suis capitulis continentur.

20. Et ne magnificentiam uestram illuc uestre dignitati indecens et inhonesta impellat necessitas quo non trahit uoluntas, et partim necessitate, partim etiam subreptione, quia aliter quam se rei ueritas habeat uobis dictum uel postulatum fuit, maxime quod ad rem publicam pertinuit, aut prereptione in beneficiario iure aut in adole [79 1Kb] adsumptum habetur, uidetur nobis utile et necessarium, ut fideles et strenuos  missos ex utroque ordine per singulos comitatus regni uestri mittatis, qui omnia diligenter inbreuient que tempore aui ac patris uestri, uel in regio specialiter seruitio, uel in uassallorum dominicorum beneficiis fuerunt, et quid uel qualiter aut quantum exinde quisque modo retineat, et secundum ueritatem renuntietur uobis. Et ubi [80 1Kb] inueneritis, quia ratio et utilitas, ac ordo seu ueritas, in absumptis uel donationibus habeantur, in statu permaneant. Ubi autem inrationabilitas uel potius fraus inuente fuerint, una cum consilio fidelium uestrorum hoc taliter corrigite, ut [81 1Kb] ratio atque utilitas seu iustitia non deserantur, et dignitas magnificentie uestre per necessitatem ita uilis non fiat, sicut uos non decere cognoscitur: quoniam domestica domus  uestra aliter obsequiis domesticorum repleri non poterit, nisi habueritis unde eis meritis respondere et indigentie solatium ferre possitis. Et sic demum res publica uestra de suo suffragetur sibi, et ecclesie a quibus non expedit habeantur immunes [82 1Kb] .

21. Ut precarie et commutationes tempore uiduatarum ecclesiarum facte, ab his qui loca episcoporum occupauerant, rescindantur, et cum auctoritate ecclesiastica uel ciuili denuo, si fiende [83 1Kb] sunt, fiant.

22. Precarie autem a nemine de rebus ecclesiasticis fieri presumantur, nisi quantum de qualitate conuenienti datur ex proprio, duplum accipiatur ex rebus ecclesie, in suo tantum qui dederit nomine, si res  proprias [84 1Kb] et ecclesiasticas usufructuario tenere uoluerit. Si autem res proprias ad presens dimiserit, ex rebus ecclesiasticis triplum fructuario usu in suo tantum quis nomine sumat; quia sic eas quemque  tractare oportet ut alienarum dispensatorem, non propriarum largitorem. Et a nulla potestate quis cogatur facere precariam de rebus proprie Deo et sanctis illius dicatis; cum ratio et usus obtineat, neminem cui non uult contra utilitatem et rationem prestitum [85 1Kb] de proprio facere beneficium. Precepta autem regalia super precariis ecclesiasticis fieri, nec ratio sinit, nec auctoritas quolibet modo permittit; quoniam precepta in iure ecclesiastico firmare indignum iudicet necesse est maiestas regia, nisi ab ecclesiastico rectore [86 1Kb] petantur. Isdem autem custos ecclesie sollertissime caueat, ne sui ordinis et ecclesiastice communionis forte immemor, contra auctoritatem preceptum regium pro quacumque adsentatione fieri petat. Qui et si fecerit, non audiatur:  si autem obtinuerit, regia districtione [87 1Kb] et episcopali iudicio idem rescindatur, et petitor iniustus pro principis iniusta suggestione digne corripiatur. Et precarie, secundum antiquam consuetudinem et auctoritatem, de quinquennio in quinquennium renouentur.

24. Ut contra depredatores et oppressores ecclesiarum et rerum ad easdem pertinentium, defensores secundum ministerium uestrum, quantum Deus posse dederit, existatis; et precepta que auus et pater uester ecclesiis ditioni uestre subiectis fecerunt ac firmauerunt, et stabilia conseruauerunt [88 1Kb] , queque uos confirmastis, de cetero rata in omnibus conseruetis.

28. Ut regia magnificentia liberiorem libertatem  episcopis, ad suum peragendum in eorum parechiis ministerium, quam actenus propter diuersas perturbationes habuissent, maxime in sacratissimis temporibus, quadragesime scilicet et aduentus Domini, tribuat; quatenus et periculum et ipsi [89 1Kb] epicopi, et regia dignitas, salubrius pro ministerio sibi commisso et neglecto, possint euadere, et pro strenue exsecuto diuinam misericordiam sibi conciliare preualeant. Ipsi autem episcopi concessum sibi otium, non in suas uoluptates, sed in diuinum et officiosum conuertant negotium: quatenus studentes predicationi atque confirmationi, quod actenus per parechias fuit neglectum, solerter et deuotissime de cetero sit correctum et emendatum. Et non propter  suam quietudinem episcopi ad remotiora loca secedentes, et suum ministerium neglegentes, proprias deserant ciuitates; sed ut parechias suas cum officii efficacia circumeant, aut cum religione in suis ciuitatibus canonice cum suis filiis degant. Et hospitalitate ornati, que iam pene propter diuersas rapacitates adnullata est, non solum in oculis Domini propter obedientiam mandati diuini reddantur conspicui, uerum et bonum testimonium secundum sanctum adquirant apostolum. Presbyteros etiam sibi commissos, et doctrina, castitate et sobrietate,  atque hospitalitate, secundum eorum ministerium [90 1Kb] hortentur et compellant.

37. Ut quicumque ex clero esse uidentur, arma non sumant, nec armati incedant; sed professionis sue uocabulum religiosis moribus et religioso habitu prebeant. Quod si contempserint, tamquam sacrorum canonum contemptores, et ecclesiastice sanctitatis profanatores, proprii gradus amissione multentur, quia non possunt simul Deo et seculo militare.

40. Admonenda est regia magnitudo de hospitalibus, que tempore predecessorum suorum et ordinata et exculta fuerunt, et modo ad nichilum sunt redacta. Sed et hospitalia Scottorum, que sancti homines gentis illius in hoc regno [91 1Kb] construxerunt,  et rebus pro sanctitate sua adquisitis ampliauerunt, ab eodem hospitalitatis officio funditus sunt [92 1Kb] alienata; et non solum superuenientes in eadem hospitalia non recipiuntur, uerum etiam ipsi qui ab infantia in eisdem locis sub religione Domino militauerunt, exinde eiciuntur, et ostiatim mendicare coguntur. Unde pertimescenda est canonica sententia, et maxime decretalis Simmachi pape definitio, quia ut necator pauperum, et Christi traditor Iudas, idem [93 1Kb] qui huius sceleris auctor et perpetrator esse dinoscitur, presenti et perpetuo est [94 1Kb] anathemate feriendus. Qui reiculam, inquit Simmachus papa, uel quicquid fuerit ecclesie, petunt a regibus, et corrumpende pietatis instinctu egentium substantiam rapiunt, irrita habeantur que obtinent [95 1Kb] , et a communione  ecclesie, cuius facultatem auferre cupiunt, excludantur. Item in canone Aurelianensi: Si quis quolibet tempore contra hanc constitutionem nostram uenire tentauerit, aut aliquid de consuetudine uel facultate xenodochii ipsius [96 1Kb] abstulerit, ut xenodochium, quod auertat Deus, esse desinat, ut necator pauperum inreuocabili anathemate feriatur.

43. Cauendum et summopere precauendum, ac per uirtutem Christi sanguinis interdicendum et episcopis et regibus, et omnibus sublimioribus potestatibus, atque cunctis fautoribus et electoribus quorumcumque, atque consensoribus seu ordinatoribus in gradu ecclesiastico, ut nemo per symoniacam heresim regiminis locum obtineat quacumque factione,  calliditate, promissione, seu commoditate aut donatione, per se aut per emissam personam, cum Spiritus sanctus inter cetera documenta ecclesiastica per os sancti dicat Gregorii: Cur non perpenditur quia benedictio illi [97 1Kb] in maledictionem conuertitur, qui ad hoc ut fiat hereticus promouetur? Et item: Ementes quippe atque uendentes par pena constringit, cum liqueat hanc heresim in ipsa sua origine apostolica esse detestatione damnatam. Et apostolus docet: Non solum qui faciunt, sed etiam qui consentiunt, digni sunt morte. Et item beatus Gregorius: Dolens, inquit,  dico, gemens denuntio, quia sacerdotium, quod apua uos intus cecidit, foris diu stare non poterit. Item idem [98 1Kb] : Aduersarius animarum callida specie suadet quasi debere ab habentibus accipi, ut sit quod possit non habentibus erogari; sicut [99 1Kb] scriptum est: Hostie impiorum abominabiles, quia [100 1Kb] offeruntur ex scelere.

47. Ut nemo, episcopo uiuente, ecclesiam illius aut res ad eam pertinentes inuadere aut dominari presumat, neque sub uoluntarie cleri ac populi electionis obtentu, preter uoluntatem episcopi, quisquam quacumque seculari potestate preditus, quasi economum constituat. Sed si episcopus ministerium ecclesiasticum propter infirmitatem corpoream exhibere non potuerit, in archiepiscopi hoc cum uoluntate  episcopi eiusdem ecclesie maneat ordinatione, qualiter debitum officium non remaneat. Obsequium uero ad rem publicam pertinens qualiter exsequatur, per tales ex subditis et ecclesiasticis ministris, cum consensu archiepiscopi propter pacis caritatisque custodiam, episcopus ordinet et disponat, quos succedendi in episcopatu appetitus indebitus non eleuet neque uexet; nisi moratus ita extiterit, ut secundum instituta beati Gregorii in libro epistolarum, et humiliter in subditione [101 1Kb] prosit [102 1Kb] , et post utiliter [103 1Kb] conueniens sanctis regulis presit; quia ob hoc in multis ecclesiis scandalum magnum conspeximus. Si autem in archiepiscopo talis necessitas acciderit, similiter ipse consilio cepiscoporum [104 1Kb] suorum huiusmodi ordinationem  exhibeat.

53. Ut canonici in ciuitate uel monasteriis, sicut constitutum est, in dormitorio dormiant, et in refectorio comedant, et in domo infirmorum necessario subleuentur, et tam sani quam et infirmi canonice uestiantur, atque in claustris horis congruis degant, et sub custodia canonica lectioni [105 1Kb] et ceteris diuine institutionis insistant officiis. Qui [106 1Kb] uero episcoporum loci conuenientiam aut facultatem non habuerit ut hoc perficere et ordinare possit, princeps secundum constitutionem domini imperatoris Hludowici annuat: id est, si uicina episcopio terra de eadem ecclesia esse reperta fuerit, et ab alio possidetur, ecclesie rectori ad claustra clericorum, uel alia quelibet ecclesie commoda facienda, reddatur.  Si autem de fisco fuerit, regia liberalitas eandem terram ad seruorum Dei habitacula construenda largiri dignetur. Si autem de alia casa Dei aut de cuiuslibet proprio fuerit, ex conuenientia commutandi licentia tribuatur. Et si paupertas loci ad edificandas domos necessarias [107 1Kb] non suffecerit, eos ad adiutorium edificandi potestas regia cogat qui res de eadem ecclesia in beneficiis retinent.

56. Ut nemo episcoporum quemlibet, sine certa et  manifesta peccati causa, communione priuet ecclesiastica. Anathema autem sine consensu archiepiscopi aut cepiscoporum, prelata [108 1Kb] etiam euangelica admonitione, nulli imponat, nisi unde canonica docet auctoritas; quia anathema eterne mortis est damnatio, et non nisi pro mortali debet imponi crimine, et illi qui aliter non potuerit corrigi.

57. Ut monachi quibus monasteriorum cura commissa non est, passim et sine auctoritate palatium non adeant, nec in eo immorentur, uel ubi et ubi [109 1Kb] discurrere ac peruagari acephali presumant. Sed si tales quilibet fuerint ut utiles et necessarii ecclesie ac principi reperiantur, cum auctoritate episcopi canonice ac religiose pergant. Sin autem, in monasteriis suis, sicut canonica et regularis docet institutio,  religiose resideant. Quos etiam nec episcopus, nec abbas, uel quilibet alius eos ueredariorum more in missaticis instanter transmittat; quia per quosdam illorum, contra [110 1Kb] canonicam auctoritatem, et ecclesiastica et ciuilia perturbantur negotia. Nec sub pretextu obedientie diutius uilicationibus inseruiant; sed regulariter obedientiam uicissitudine sua peragentes, secum, ut de sancto Benedicto legitur, in monasterio habitent, atque se ipsos recolligant. Hec autem transgredientes, siue prelati in fauendo, siue subditi in obtinendo, excommunicentur.

63. Hi uero qui ex rebus ecclesiasticis nonas et decimas persoluere, et sarta tecta ecclesie secundum antiquam auctoritatem et consuetudinem restaurare debent, et hoc non solum neglegunt, uerum et per  contemptum dimittunt, atque clericos fame et penuria, ecclesiastica quoque edificia dissolutione adnullari permittunt, tamdiu ab ecclesiastica communione separentur, usque dum diligentia [111 1Kb] emendare studeant, quod socordia neglexerunt. Quod si iterum iterauerint [112 1Kb] , post excommunicationis satisfactionem regia potestate compulsi, iuxta legale et antiquum dictum, qui neglegit censum, perdat [113 1Kb] agrum. Serui autem ecclesiarum quibuscumque potestatibus subditi, unde melior consuetudo uel deuotior commendatio ex tempore et iussione domni Hludowici, uel certe domni Karoli, seu etiam Pippini, non [114 1Kb] existit, saltem uiginti diebus in anno eidem ecclesie ad reficiendas ipsius ruinas absque molestia seruire sinantur. Ubi autem et amplior commendatio et melior  consuetudo inde habetur, pro hac nostra necessitudinis consideratione non decidat.

67. Qui sanctimoniales uirgines uel uiduas rapiunt, et progressu etiam criminis in coniugium sumunt, publice penitentie iuxta modum quem [115 1Kb] preuiderit episcopus, subigantur; ipse uero locis congruis penitentie retrudantur, et ad habitum religionis redire cogantur. Uterque [116 1Kb] autem sine ulla spe uxorie copulationis perhenniter maneant. Si autem,  quod absit, coniugia iterare presumpserint, acriori subdantur uindicte, et amplius propellantur. Qui si forte obedire monitis salutaribus noluerint, anathematizentur.

68. De his qui sponsas alienas rapiunt, uel consensu parentum accipiunt, antiqua et synodalis sententia obseruetur. Quod et si forte in ecclesia euentus talis reperiri dinoscitur, ut pro salutis et religionis competentia humanius quiddam debeant tractare pontifices, sicut canonica, ut eisdem uerbis utamur, docet auctoritas, quia prior quidem, inquiens, definitio durius, posterior autem quiddam tractauit humanius, nullo modo, ut ad maximam indulgentiam descendamus, alterius sponse acceptor sine publica transeat penitentia, et sponso legaliter  multam [117 1Kb] componat. Quod si hec obedire renuerit, sine ulla refragatione anathematizetur: fautores uero illius iuxta modum culpe episcopali decreto peniteant. Si uero, quod non optamus, qui de gradu ecclesiastico talibus nuptiis se consensorem uel interuentorem manifeste prodiderit a gradu proprio repellatur. Et si uerisimilibus exinde suspicionibus fuerit propulsatus, et canonice nequiuerit approbari, secundum  sanctorum Patrum statuta se purgare cogatur.

72. Ut nemo quemlibet mortuum in ecclesia quasi hereditario iure, nisi quem episcopus aut presbyter pro qualitate conuersationis et uite dignum duxerit, sepelire presumat. Nec quisquam ossa cuiuslibet mortui de sepulcro suo eiiciat [118 1Kb] , aut sepulturam cuiusquam [119 1Kb] temerario ausu quoquo modo uiolet; sed unumquemque in loculo sibi a Deo preparato atque concesso aduentum sui iudicis prestolari concedat; maxime cum non solum diuine leges, sed etiam et humane apud humanam rem publicam sepulcrorum uiolatores reos mortis diiudicent. Sed et neque pro loco sepulture, ut uerbis sancti Gregorii utamur, pretium de terra putredini concessa querere, et de alieno uelle [120 1Kb] facere luctu [121 1Kb] compendium,  aliquo modo temptet. Si quando autem [122 1Kb] proximi uel heredes sponte aliquid offerre ecclesie uoluerint in elemosina defuncti, accipere non uetamus: peti uero aut aliquid exigi omnimodo prohibemus, ne, quod ualde inreligiosum est, aut uenalis, quod absit, dicatur ecclesia, aut de humanis mortibus uideamur gratulari, si compendium exinde studemus modo quolibet querere.






HLOTHARII, HLUDOWICI ET KAROLI CONuENTUS APUD MARSNAM.  [1Kb]





[NOTA.]

 Hec que sequuntur capitula acta sunt quando tres reges fratres, Hlotharius scilicet, Hludowicus, et Karolus, simul conuenerunt secus municipium Treiectum, in loco qui dicitur Marsna  , anno Dominice incarnationis 847 mense Febroario [123 1Kb] que etiam capitula singulorum adnuntiationes sequuntur.

CAP. 1. De pace et concordia atque unanimitate trium fratrum et regum inter se, et quod uerissimo et non ficto caritatis uinculo sint uniti, et ut nullus deinceps scandalorum inter eos occasiones serere possit.

2. Ut ipsi mutuo sibi auxilientur, et contra Dei sancteque ecclesie ac suos inimicos secundum oportunitatem temporis inuicem adiuuent.

3. Ut nemo per quamlibet cupiditatem leges pacis  in cuiuslibet eorum regno conuellere [124 1Kb] presumat. Quod si facere presumpserit, communem ab eis ultionem incurrat.

4. Ut ecclesie Christi [125 1Kb] per omne eorum regnum pristinam dignitatem honoremque retineant; et quicquid superstite domno Hludowico imperatore iure legitimo possederunt, absque ulla deminutione recipiant.

 5. Ut singulis eorum fidelibus talis lex conseruetur, qualem temporibus priorum regum, et precipue aui patrisque eorum, habuisse noscuntur, si tamen et ipsi pristinam fidem erga ipsos conseruent.

6. Ut rapine et depredationes, que quasi iure legitimo hactenus facte sunt, penitus interdicantur, et nemo se impune post hec eas presumere posse confidat.

7. Ut in singulis partibus regni missi idonei constituantur, qui querelas pauperum et oppressiones siue quorumcumque causas examinare, et secundum legis equitatem ualeant definire. Et si ab uno in aliud regnum huiusmodi presumptores confugerint, ibi similiter opprimantur.

 8. Ut nullus in omni eorum regno deinceps raptum facere presumat. Aut si fecerit, legaliter puniatur.

9. Ut regum filii legitimam hereditatem regni secundum definitas presenti tempore portiones post eos retineant; et hoc quicumque ex his fratribus superstes fratribus fuerit consentiat, si tamen ipsi nepotes patruis obedientes esse consenserint.

 10. Ut legati ad ducem Brittonum mittantur, qui de communi erga eos obseruatione pacis eum commoneant.

11. Ut similiter ad regem Nordmannorum legati mittantur, qui eum contestentur, quod aut pacem seruare studebit, aut communiter eos infensos habebit.



Adnuntiatio domni Hlotharii.

Nobis et [126 1Kb] fratribus nostris uisum fuit, ut ad Dei uoluntatem querendam, qualiter sancta ecclesia recuperata esse possit, et pacem et nos ac uos et iste populus christianus habere possimus, nos simul coniungeremus, sicut nunc fecimus, et sic simus inter nos, sicut fratres per rectum esse debent. Et pro certo illud sciatis, quia gratias Deo! sic sumus  et sic permanere adiuuante Deo inante uolumus, et in consilio et in auxilio unusquisque erga alterum parati sumus adiutorium ferre, sicut fratres in Dei uoluntate et communi profectu facere debent, in quibuscumque potuerimus.



Adnuntiatio domni Hludowici.

1. Sciatis quia fratres nostri et nos nostros missos ad communem nepotem nostrum  in Aquitaniam mittimus, et ei tales comitatus designatos mandamus, in quibus ipse cum suis interim sufficienter esse possit, et fideles dilecti fratris nostri Karoli de illo regno pacem habere possint, usque dum idem [127 1Kb] nepos noster ad commune [128 1Kb] placitum nostrum ueniat; ad quod cum tali securitate a nobis accepta eum uenire mandamus, ut sanus uenire et  sanus stare et sanus reuerti, quantum illum Deus saluare uoluerit, possit. Et si tunc nostrum consilium audire uoluerit, uolumus cum Dei adiutorio et uestro consilio considerare, quomodo melius secundum communem profectum et utilitatem inante esse possit. Et si nostrum consilium audire non uoluerit [129 1Kb] , tunc sicut melius cum Dei adiutorio et uestro consilio inuenire potuerimus, exinde agere uolumus.

2. Sciatis etiam, quia similiter missos nostros ad Brittones mittimus, et illos ad communem profectum et pacem hortamur. Qui si audierint aut non audierint, cum Dei adiutorio et uestro consilio exinde etiam facere uolumus.

3. Sciatis quia communiter missos nostros ad Nordmannos pro pace accipienda mittimus.

 4. Sciatis etiam, quia dilectus frater noster Hlotharius missos suos ad suos homines transmittit qui usque modo in contrarietatem dilecti fratris nostri  Karoli fuerunt, et illis mandat, ut per nullum ingenium inante, sicut de Dei et sua gratia gaudere uolunt, in illius et fidelium eius contrarietatem aliquid faciant.

5. Et sciatis quia uolumus, ut res ecclesiarum, in cuiuscumque regno caput fuerit, tam de episcopatibus quam de abbatiis, sine illa contradictione rectores ipsarum ecclesiarum, sicut tempore domni ac genitoris nostri fecerunt, illas possideant.

6. Similiter et de episcopatibus et monasteriis, ubicumque in nostro communi regno aliter est modo quam debeat, uolumus una cum Dei adiutorio illud emendare, ut ecclesia Dei suum honorem debitum habere possit, et populus suam legem et iustitiam habeat.



Adnuntiatio Karoli.


1. Sciatis quia dilecti fratres nostri et nos communiter placitum nostrum ad missam sancti Iohannis apud Parisius [130 1Kb] condictum habemus, ubi de istis que illi modo dixerunt, et ceteris que ad Dei uoluntatem et nostrum ac uestrum communem [131 1Kb] profectum inuenire potuerimus, consideremus, et una cum Dei adiutorio ad effectum perducamus. Et uolumus, ut abhinc inante, ubicumque unusquisque fuerit, cum pace consistat, et ad illud placitum cum pace unusquisque ueniat; quia in istis miseriis et rapinis usque modo multum Deum offendimus. Unde nobis Dei misericordiam deprecari, satis necessarium esse cognoscimus.

2. uolumus etiam, ut unusquisque liber homo in  nostro regno seniorem, qualem uoluerit, in nobis et in nostris fidelibus accipiat.

3. Mandamus etiam, ut nullus homo seniorem suum sine iusta ratione dimittat, nec aliquis eum recipiat, nisi sicut tempore antecessorum nostrorum consuetudo fuit.

4. Et uolumus ut sciatis, quia nos fidelibus nostris rectum consentire uolumus, et contra rationem eis facere non uolumus. Et similiter uos ac ceteros fideles nostros [132 1Kb] admonemus, ut uos uestris hominibus rectum consentiatis, et contra rationem illis non faciatis.

5. Et uolumus, ut cuiuscumque nostrum homo, in cuiuscumque regno sit, cum seniore suo in hostem uel aliis suis utilitatibus pergat; nisi talis regni  inuasio quam lantweri dicunt, quod absit, acciderit, ut omnis populus illius regni ad eam repellendam communiter pergat  .





HLUDOWICI II IMPERATORIS CONuENTUS TICINENSIS.  [1Kb]





[NOTA.]

 Anno [133 1Kb] incarnationis Dominice 850, indictione 14, et Hlotharii atque Hludowici piissimorum Augustorum tricesimo atque primo, in urbe regia Ticino facta synodus, cui presederunt Angilbertus Mediolanensis archiepiscopus, Theodemarus [134 1Kb] Aquileiensis patriarcha, et Ioseph uenerabilis episcopus atque archicapellanus totius ecclesie, in quo hec constituta sunt.



RESCRIPTUM [135 1Kb] CONSULTATIONIS SIuE EXORTATIONIS EPISCOPORUM AD DOMNUM HLUDOWICUM IMPERATOREM QUOD IN PAPIA FUIT ACTUM.

Domino [136 1Kb] glorioso imperatori Hludowico pax et uita, salus et uictoria, ministretur a Deo patre et domino Iesu Christo.

1. Decreuit sancta synodus domesticam et interiorem episcopi conuersationem totius reprehensionis atque suspitionis inpenetrabilem fieri debere, ut  iuxta apostolum prouideamus bona non solum coram Deo, sed etiam coram omnibus hominibus; oportet igitur ut cubiculo episcopi et secrecioribus quibuslibet obsequiis sincere opinionis sacerdotes et clerici assistant, qui uigilantem, orantem, sacra eloquia scrutantem episcopum suum iugiter adtendant, eiusque sancte conuersationis testes, imitatores, et ad Dei gloriam predicatores [137 1Kb] existant.

2. Statuimus ut non tantum dominicis diebus et precipuis festiuitatibus episcopi missas celebrent, set cum possibile fuerit, cotidiana quoque sacrificia frequentent; nec fastidiant priuatim primum pro se, deinde pro consacerdotibus, pro regibus et cunctis ecclesie Dei rectoribus, proque his qui se orationibus ipsorum peculiariter commiserint [138 1Kb] , et  maxime pro pauperibus preces fundere, et omnipotenti Deo hostias offerre, comitante pia conpunctione, et sacre deuotionis affectu, quod magis utique [139 1Kb] occulte sacrificantibus conuenit, ut ipse quoque sacerdos hostia uiua fiat, et sacrificium Deo, spiritu contribulato.

3. Placet episcopum moderatis epulis contentum esse, suosque conuiuas ad comedendum et potandum non urgere [140 1Kb] , quin potius semper se [141 1Kb] sobrietatis  prebeat exemplum. Remoueantur ab eius conuictibus [142 1Kb] cuncta turpitudinis argumenta; non ludicra spectacula, non acromatum uaniloquia, non fatuorum stultiloquia, non scurriles admittantur prestigie. Adsint peregrini et pauperes et debiles, qui de sacerdotali mensa Christum benedicentes, benedictionem percipiant. Recitetur sacra lectio; subsequatur uiue uocis exhortatio; ut non tantum corporali cybo, immo uerbi spiritalis alimento [143 1Kb] , conuiuantes se refectos gratulentur, ut in omnibus honorificetur Deus per Iesum Christum dominum nostrum.

4. Ut episcopus omnes affectiones, que a sancta conuersatione et sacerdotali abhorrent officio, penitus repudiet. Et non cum canibus aut accipitribus  uel capis, quos uulgus falcones uocat, per se ipsum uenationes exerceat. Equorum quoque mulorumque superfluam curam contemnat; preciosarumque uestium cultum, et dissolutum, ac uelut ad pompam compositum, uitet incessum [144 1Kb] . Sit sacerdotis eloquium spiritali sale conditum; non iniuriosis [145 1Kb] et proteruis et coturnosis uocibus tumidum [146 1Kb] . Sit sermo episcopi iuxta euangelium: est, est; non non. Si quid enixius adfirmandum, dure forsitan audientium mentes exigunt, more potius apostolico interponat sue locutioni: Deus scit! aut coram Deo! quam per [147 1Kb] imperatoris gratiam sicut militantibus seculo iurare celebre est, sua dicta confirmet. Purgetur sane Domino suffragante ab omni leuitate atque iactantia dignitas episcopalis, ut omnibus christianis  bone conuersationis speculum fieri ualeat.

5. Ut episcopi canonicas scripturas et sancta dogmata iugi meditatione discutiant, et presbiteris ac clericis suis subtilius tractando et disserendo occultos sanctarum [148 1Kb] litterarum thesauros aperiant. Populis uero iuxta ipsorum capacitatem dominicis et festis diebus uerbum predicationis impendere non neglegant; quod si quis se deinceps ab hac obseruatione et ab his que superius sunt statuta subtraxerit,  tamquam proprii desertor officii diuinis legibus subiacebit.

6. Sollicite procurent [149 1Kb] episcopi, quam diligentiam erga plebem sibi commissam unusquisque presbiterorum gerat; oportet enim ut plebium archipresbiteri per singulas [150 1Kb] uillas unumquemque patrem familias conueniant; quatinus tam ipsi quam omnes in eorum domibus commorantes qui publice crimina perpetrarunt, publice peniteant; qui uero occulte deliquerit [151 1Kb] , illis confiteantur, quos episcopi et plebium archipresbiteri idoneos ad secreciora uulnera mentium medicos elegerint; qui si forsitan in aliquo dubitauerint, episcoporum suorum non dissimulent implorare sententiam. Si uero episcopus hesitauerit, non aspernetur consulere uicinos episcopos,  et ambiguam rem alterius aut certe duorum uel trium fratrum examinare consensu [152 1Kb] . Quod si adeo aliqua obscuritate uel nouitate perplexa res fuerit, siquidem diffamatum certe persone scelus est, metropolitani et prouincialis synodi palam sententia requiratur, ut illud impleatur apostoli: Peccantes publice argue, ut [153 1Kb] ceteri metum habeant. Si autem occulta confessio est, et is a quo queritur salutis consilium explicare non sufficit, potest suppresso facinorosi nomine qualitas quantitasque peccati discuti, et congruus correctioni modus inueniri. Similiter autem et in singulis urbium uicis et suburbanis, per [154 1Kb] municipalem archipresbiterum, et reliquos ex presbiteris strenuos ministros procuret epicopus, habita penitus in rebus dubiis obseruatione,  que superius prefixa est.

7. Oportet etiam per oppida singula uillasque curam gerere presbiteros, qualiter penitentes inpositam sibi abstinentie formam custodiant, et utrum elemosynarum largitione uel aliis remissionem peccatorum promerentibus piis operibus inseruiant; et qua cordis contricione uel lamentatione se ipsos afficiant, ut hac consideratione premissa [155 1Kb] penitudinis tempus rationabilem [156 1Kb] possit accipere terminum, et uel extendatur si penitens neglegenter iniuncta prosecutus est, uel breuietur si desideranter uenie placationem studuit promereri. Reconciliatio uero penitentum iuxta antiquorum canonum instituta non a presbiteris sed ab episcopis fieri debet, nisi forte quis in periculo fuerit constitutus, et se  reconciliari deuote petierit. Si episcopus absens fuerit, debet utique presbiter episcopum [157 1Kb] consulere, et sic penitentem eius precepto reconciliare [158 1Kb] ; aliter autem sicut nec chrismatis confectio uel puellarum consecratio, ita nec penitentum reconciliatio ullatenus a presbiteris fieri debebit [159 1Kb] , quia solis episcopis apostolorum uicem tenentibus per manus inpositionem specialiter in eclesia conceditur, quod tunc apostolis ad ipsos Domino dicente concessum est: Accipite Spiritum sanctum; quorum remiseritis  peccata, remittuntur eis, et quorum retinueritis, retenta sunt.

8. Illud quoque salutare sacramentum quod commendat Iacobus apostolus dicens: Infirmatur quis in uobis, inducat presbiteros, et orent super eum unguentes eum oleo in nomine Domini, et oratio fidei saluabit infirmum, et suscitabit illum Dominus; et si in peccatis fuerit, remittuntur [160 1Kb] ei, sollerti predicatione populis innotescendum est; magnum sane et ualde appetendum mysterium; per quod si fideliter poscitur, et peccata [161 1Kb] remittuntur, et consequenter corporalis salus restituitur. Sed quia frequenter contingit [162 1Kb] , ut egrotans aliquis aut sacramenti uim nesciat, aut minus periculosam reputans infirmitatem, salutem suam operari dissimulet, aut certe morbi  uiolentia obliuiscatur, debet eum loci presbiter congruenter admonere, quatinus ad hanc spiritalem curam secundum proprie possibilitatis uires uicinos quoque presbiteros inuitet. Hoc tamen sciendum, quia si is qui infirmatur publice penitencie mancipatus est, non potest huius misterii consequi medicinam, nisi prius reconciliatione percepta, communionem corporis et sanguinis Christi meruerit; cui enim reliqua sacramenta interdicta sunt, hoc uno nulla ratione uti conceditur. Si autem infirmi qualitas talis est, ut per se ipsum uisitandum et unguendum dignum existimet episcopus, ab ipso quam [163 1Kb] plurimum competenter fieri ualet, a quo ipsum chrisma conficitur, et cui peccata remittendi officii priuilegio [164 1Kb] potestas concessa est.

 9. Ex diuersis partibus peruentum est ad sacram synodum, quod quidam parentum filias suas cum ad nubilem peruenerint etatem, easque pro suo modulo satis conuenienter nuptum tradere possint, diutius quam necesse est secum detineant; unde sepe contingit [165 1Kb] , ut in ipsa paterna domo corrumpantur. Fertur et de quibusdam, quod dictu quoque nefas est, ipsos parentes filiarum suarum corruptoribus conhibentiam prebere, et natarum suarum lenones existere. Monendi igitur a presbiteris sunt patres familias, ut filiabus suis tempestiue nuptias prouideant, et calorem feruentis etatis coniugali lege preueniant; primum scientes, quia tales et si post corruptelam legitimis uiris copulate fuerint, non  possunt tamen cum sponso pariter sollemne benedictionis a sacerdote munus percipere. Deinde si in eorum domibus tale nefas [166 1Kb] acciderit, siquidem illis nescientibus pro sola neglegentie [167 1Kb] culpa penitentie subiiciendi sunt; si uero corruptionis turpitudinem ipsi consenserint, maior his qui prohibere debuerant penitentie sarcina [168 1Kb] quam ipsis qui perpetrauerunt imponenda est. Ad ultimum [169 1Kb] hoc nouerint eclesiasticis sanctionibus esse prefixum, ut nullus publice penitens usque ad tempus peracte penitentie coniugium contrahere ualeat, et hac ratione corruptam  filiam non posse coniugio copulari, quousque per publicam penitentiam et ipsa et parentes, si forte consensisse probati fuerint, reconciliationem et sacri altaris communionem obtinere meruerint.

10. De  raptoribus uero, antiquorum Patrum statuta sequentes, hoc tenendum censemus, ut si eas rapuerint que cum sponso pariter benedictione sacerdotale initiate sunt, licet easdem corruperint, abstrahantur tamen ab his, et propriis sponsis reddantur. Que uero uel uidue sunt, uel adhuc sponse non fuerint, et absque ipsarum et parentum uoluntate rapiuntur, nichilominus parentibus uel propinquis restituantur, et aliis, si uoluerint, nubant. Nam ipsis a quibus rapte sunt, legitime demum uxores nullatenus esse possunt. Ipsos [170 1Kb] autem raptores  eisque auxilium prebentes, quamquam anathematizandos antiqui canones precipiant, in ultimo tamen constitutis, si deuote postulauerint, sacre communionis uiaticum pro misericordia dandum non negamus. Quod si aliquis de ordine clericali huiusmodi transgressoribus [171 1Kb] cooperator extiterit, proprii gradus honore carebit.

11. Inueniuntur nonnulli per diuersas prouincias et ciuitates habentes possessiones, qui cum aliquod publice scelus perpetrauerint et ab episcopo uel presbiteris loci conuenti fuerint, ut penitudinem gerant, ab alterius ciuitatis episcopo uel presbitero se iam penitentiam [172 1Kb] suscepisse, uel suscipere, uelle fateantur [173 1Kb] , atque ita sibimet illudentes, Deo mentiri conantur. Tales ergo ab episcopo ciuitatis in cuius  parrochia scelus commissum est, statim communione priuati, ad agendam penitentiam cogantur. Scribat autem qui eum communione priuauerit, aliis quoque episcopis in quorum parrochiarum territoriis huiusmodi predia possidet, ut et ipsi rem [174 1Kb] scientes, a sua illum communione remoueant, ne forte postmodum per ignorantiam sibi subreptum querantur. Manifesta etenim est [175 1Kb] ecclesiastica sanctio, continens [176 1Kb] , ut qui ab uno episcopo excommunicatus est, ab aliis ei non debeat episcopis communicari.

12. Hoc autem omnibus christianis intimandum est, quia hi qui sacri altaris communione priuati, et pro suis sceleribus reuerendis aditibus exclusi, publice penitentie subiugati sunt, nullo militie secularis  uti cingulo [177 1Kb] , nullamque reipublice debent administrare dignitatem; quia nec popularibus conuentibus [178 1Kb] eos misceri oportet, nec uacare salutationibus, nec quorumlibet causas iudicare, cum sint ipsi diuino addicti iudicio; domesticas autem necessitates curare non prohibentur, nisi forte, propter scelerum ut sepe fit enormitatem conscientie stimulis exagitati, et mente [179 1Kb] perculsi, ipsius priuate  rei [180 1Kb] amministrationem implere nequiuerint. Qui uero ad admonitionem [181 1Kb] episcopi seu sacerdotum pro perpetrato palam scelere penitentie remedium suscipere noluerint, magis abiiciendi sunt, anathematizandi scilicet, et tamquam putrida ac desperata [182 1Kb] membra ab uniuersalis ecclesie corpore dissecandi; cuiusmodi iam inter christianos nulla [183 1Kb] legum, nulla morum, nulla collegii participatio est, quibus neque in ipso exitu communicatur, et quorum neque post mortem, saltim inter defunctos fideles, commemoratio fit. Sed si ad hoc inreuocabile iuditium obdurati cordis contemptus trahit, non sine magna tamen examinatione ueniendum est, et omnia sacerdoti prius experienda, nec absque metropolitani cognitione et prouincialium episcoporum communi  iuditio quemlibet anathematizandum esse permittimus.

13. Propter assiduam erga populum Dei curam singulis plebibus archipresbiteros preesse uolumus; qui non solum inperiti uulgi sollicitudinem gerant, uerum etiam eorum presbiterorum qui per minores titulos habitant, uitam iugi circumspectionem custodiant; et qua unusquisque industria diuinum opus exerceat, episcopo suo renuntient. Nec obtendat episcopus, non egere plebem archipresbitero, quod ipse eam per se gubernare ualeat; quia et si ualde idoneus est, decet tamen ut parciatur onera sua, et sicut ipse matrici preest, ita archipresbiteri presint plebeis, ut in nullo titubet eclesiastica sollicitudo. Cuncta tamen ad episcopum referant, nec aliquid  contra eius decretum ordinare presumant.

14. Quia non tantum a secularibus personis, immo et ab ipsis presulibus, quod minime decuit, tam uirorum quam feminarum monasteria destructa inueniuntur, placuit sancte synodo, ut ab episcopis primum eorum status recuperationis sumat exordium, et omnia monasteria que sub episcoporum sunt potestate, protinus restaurentur, et quicumque episcoporum ad uenturam sequentis anni Domino propitio synodum monasteria que sub sua potestate neglecta fuerant, aliqua ex parte recuperasse repertus non fuerit, excommunicetur.

15. Similiter et de synodochiis statuimus, ut quecumque in episcoporum sunt potestate, secundum  dispositionem eorum qui ea instituerunt gubernentur; que autem sub defensione quidem sunt ecclesie, set iuxta institutorum decreta per heredes uel parentes [184 1Kb] qui religiosam uitam duxerint regi debent, procuret episcopus, ut ab eis non neglegantur. Et si in aliquo male tractationis obnoxii reperiuntur, ecclesiastice subiaceant discipline. Quod si heredes, siue clerici siue seculares, adeo inportune contra  maiorum suorum decreta ire temptauerint, ut testatoris institutionem subprimere uel obscurare nitantur et inter se sinodochii substantiam diuidere, nuntietur sacratissimo imperatori, et eius auctoritate huiusmodi transgressorum nequitia coherceatur.

16. Suggerendum est beatissimis imperatoribus, quia hi qui monasteria et sinodochia sub defensione sacri palatii posuerunt, ideo fecisse probantur, quod a nullo melius quam a summis potestatibus protegenda crediderint, et si ea, contra decreta instituentium, personis quibus non licet dederint, ipsi inpugnatores efficiuntur qui propugnare debuerant; et cauendum summopere est principibus, ut qui a nemine [185 1Kb] nunc inde iudicantur, ne in futuro iuditio  ab omnipotente Deo grauius iudicentur; secundum apostolum etenim horrendum est incidere in manus Dei uiuentis. Nos uero qui debitores sumus ut fideliter annuntiemus, idcirco humiliter suggerimus, quod silere non audemus.

17. Omnes christianos scire oportet, quia omnium rerum suarum decimationem Deo fideliter reddere debent, et secundum episcoporum dispositionem, sacerdotum et reliquorum clericorum usibus ceterisque eclesiasticis utilitatibus distribuende sunt. Qui uero eas suo arbitrio et non secundum episcopi [186 1Kb] dispositionem dispensare conatur, duplicem reatum incurrit: unum quia dominicam substantiam impie subtrahit, alterum quia rem sacram sacrilega temeritate uiolare presumit. Quisquis igitur post  admonitionem episcopi et sacerdotum uel [187 1Kb] decimas dare contempserit, uel [188 1Kb] pro suo arbitrio [189 1Kb] quibus dande non sunt dare presumpserit, tamquam diuinarum sanctionum contemptor et temerator, sacerdotali est uigore plectendus, et a sacre communionis participatione remouendus.

18. Nulla ratione clerici aut sacerdotes habendi sunt, qui sub nullius episcopi disciplina et prouidentia gubernantur; tales enim acefalos, id est sine capite, prisca ecclesie consuetudo nuncupauit. Docendi sunt igitur seculares uiri, ut si in domibus suis misteria diuina iugiter exerceri desiderant [190 1Kb] , quod ualde laudabile est, ab his tamen tractentur, qui ab episcopis examinati fuerint, et ab ordinatoribus  suis commendaticiis litteris comitati probantur, cum ad peregrina forte migrare necesse [191 1Kb] est. Si qui ergo contemptores canonum extraordinarie et inlicite ministrantes, et diuina sacramenta taliter uiolantes inueniuntur, primum ab episcopo uterque admoneatur [192 1Kb] , et uagans, scilicet clericus uel sacerdos, et is qui eius usurpatiuo [193 1Kb] fruitur officio, et si ab hac noluerint se temeritate compescere, excommunicentur [194 1Kb] Sed et [195 1Kb] ille excessus omnino  inhibendus est, quod quidam seculares uiri presbiteros aut alios clericos conductores, uel procuratores, siue exactores fiscalium rerum uel redituum aut uectigalium constituunt; si quis [196 1Kb] igitur deinceps huius exorbitationis reus inuentus fuerit, uterque excommunicetur, tam ipse qui constituit, quam ille qui indigne paruit [197 1Kb] .

19. Quia terribiliter propheticus sermo minatur, ad usuram dantem et amplius accipientem, in eternum non esse uicturum et non habitaturum in tabernaculo [198 1Kb] altissimi, nec requieturum in monte sancto Dei, censemus ut quicumque hoc [199 1Kb] perpetrasse inueniuntur, si supersunt a quibus usuras exegerunt, ipsis restituant que superhabundantius abstulisse  probantur; si autem decesserint [200 1Kb] , heredibus eorum saltim medietatem refundant, aut elemosinis redimant quod cupiditate deliquerunt. Deinceps uero qui hec sectari inuentus fuerit, si laicus est, excommunicetur, sacerdos autem uel clericus si ad episcopi admonitionem ab hoc turpi et pestifero negotio se non cohibuerit, proprii gradus periculum sustinebit.

20. Comperimus quod ab his qui secundum mundanas leges uiduarum et orfanorum tutelam sibi uindicant, non solum neglegantur [201 1Kb] , uerum etiam aliquotiens opprimantur; quibus [202 1Kb] ecclesiastica sollicitudine succurrendum censemus. Et si huiusmodi oppressores [203 1Kb] ad episcopalem admonitionem corrigi uoluerint, gratulandum his est, si autem in obstinationis  impietate durauerint, suggerendum clementissimo imperatori, quatinus ipse efficacem tutorem eis tribuat, ut et illi remuneratio reddatur a Deo, et de inutili silentio sacerdotalis ordo non dampnetur.

21. Quidam clericorum uel monachorum peregrinantes, per diuersas uagando prouincias et ciuitates, multiplices spargunt errores, et inutiles questiones disseminant, decipientes corda simplicium. De his decreuit sancta sinodus, ut ab episcopo loci detineantur, et ad metropolitanum deducti, discussione ecclesiastica examinentur; et si uanitatis atque iactantie, non autem utilitatis aut doctrine causa, has inquietudines serere reperiuntur in populis, uelut  eclesiastice pacis perturbatores, congruenti disciplina macerentur.

22. Inuenti sunt multi, et maxime de rusticis, qui adultas feminas sub paruulorum filiorum nomine in domibus suis introduxerunt, et postmodum ipsi soceri nurus suas adulterasse conuicti sunt. Idcirco inhibendum decernimus, ut nulli deinceps inperfecte etatis puero adulta femina iungatur; sed cum ad etatem  idoneam adulescentes uenerint, tunc legitimo possint conubio [204 1Kb] copulari.

23. Quia pestiferas adhuc stirpes et reliquias artis magice in tantum uigere ad nos perlatum est, ut quedam malefice inlicitum amorem aliorum mentibus, aliis uero odium inmittere dicantur; quedam etiam ita uenenarie sunt, ut quosdam peremisse multo populi rumore deferantur, huiusmodi diaboli ministras diligenti examinatione proditas, sub acerrima penitentia redigendas statuimus, et in ipso tantum exitu, si tamen prius digna penitentie opera fecerint, reconciliandas esse permittimus.

24. Omni ratione caret, et religioni christiane noxium et contrarium noscitur, ut Iudei a christianis  uectigalia exigant, aut ullas ciuiles aut criminales causas inter christianos iudicandi locum habeant; quicumque igitur iudiciarie potestatis super christianos aliquam administrationem Iudeo [205 1Kb] tractare permiserit, a christiana communione pellatur.



CAPITULA DE ORDINIBUS ECCLESIASTICIS [206 1Kb] .

1. Placuit sancta synodo domesticam et interiorem episcopi conuersationem totius inreprehensibilis atque suspicionis inpenetrabilem fieri debere, ut iuxta Apostolum prouideamus bona non tantum coram Deo sed etiam coram omnibus hominibus. Oportet igitur, ut cubiculo episcopi et secretioribus quibuslibet obsequiis sincere opinionis sacerdotes et clerici assistant [207 1Kb] , qui uigilantem, orantem, sacra eloquia scrutantem episcopum suum iugiter attendant,  eiusque sancte conuersationis testes, imitatores, et ad Dei gloriam predicatores existant.

2. Statuimus, ut non tantum dominicis diebus et precipuis festiuitatibus episcopi missas celebrent, sed eum possibile fuerit cottidiana quoque sacrificia frequentent, nec fastidiant primum pro se, deinde pro sacerdotibus, pro regibus, et cunctis ecclesie Dei rectoribus, et pro his qui se orationibus ipsorum peculiariter commiserunt, et maxime pro pauperibus preces fundere, et omnipotenti Deo hostias offerre, comitante pia compunctione et sacre deuotionis affectu; quod magis occulte sacrificantibus conuenit, ut ipse quoque sacerdos hostia uiua fiat, et sacrificium Deo spiritu contribulato.

3. Placet episcopum moderatis epulis contentum  esse, suosque conuiuas ad comedendum et potandum non urguere, quin potius semper se sobrietatis prebeat exemplum. Remoueantur ab eius conuictu cuncta turpitudinis argumenta, non ludicra spectacula, non acromatum uaniloquia, non fatuorum stultiloquia, non scuriles admittantur prestigie; adsint peregrini et pauperes et debiles, qui de sacerdotali mensa, Christum benedicentes, benedictionem percipiant. Recitetur sacra lectio, subsequatur uiue uocis exhortatio, ut non tantum corporali cibo, ymmo  uerbi spiritalis alimento, conuiuantes se refectos gratulentur, ut in omnibus honorificetur Deus per Iesum Christum dominum nostrum.

4. Ut episcopus omnes affectiones, que a sancta conuersatione et sacerdotali abhorrent [208 1Kb] officio, penitus repudiet, et non cum canibus aut accipitribus uel capis, quos uulgo falcones uocat, per se ipsum uenationes non exerceat. Equorum quoque mulorumque superfluam curam contemnat, pretiosarumque uestium cultum, et dissolutum ac uelut ad pompam compositum uitet incessum. Sit sacerdotis eloquium spiritali sale conditum, non iniuriosis [209 1Kb] et proteruis et coturnosis uocibus tumidum. Sit sermo episcopi iuxta euangelium: est, est, non, non. Si quid enixius affirmandum dure forsitan audientium  mentes exigunt, more potius apostolico interponat sue locutioni [210 1Kb] : Deus scit, aut: coram Deo, quam: per imperatoris gratiam, sicut militantibus seculo iurare celebre est, sua dicta confirmet. Purgetur sane Domino suffragante ab omni leuitate atque iactantia dignitas episcopalis, ut in omnibus christianis bone conuersationis speculum fieri ualeat.

5. Ut episcopi canonicas scripturas et sancta dogmata iugi meditatione discutiant, et presbyteris ac clericis suis subtilius tractando et disserendo occultos sanctarum litterarum thesauros aperiant; populis uero iuxta ipsorum capacitatem dominicis et festis diebus uerbum predicationis impendere non neglegant. Quod si quis se deinceps ab hac obseruatione et ab his que superius sunt statuta substraxerit,  tamquam proprii desertor officii diuinis legibus subiacebit.

6. Sollicite procurent episcopi, quam diligentiam erga plebem sibi commissam unusquisque presbyterorum gerat. Oportet enim ut plebium archipresbyteri per singulas uillas unumquemque patrem familias commoneant, quatinus tam ipsi quam omnes in eorum domibus commorantes qui publice crimina perpetrarunt, publice peniteant. Qui uero occulte deliquerunt, illis confiteantur quos episcopi et plebium archipresbyteri idoneos [211 1Kb] ad secretiora uulnera mentium medicos elegerunt. Qui si forsitan in aliquo dubitauerint, episcoporum suorum non dissimulent implorare sententiam. Si uero episcopus hesitauerit, non aspernetur consulere uicinos episcopos,  et ambiguam rem alterius, aut certe duorum uel trium fratrum examinare consensu, quod adeo aliqua obscuritate uel nouitate perplexa res fuerit. Si quidem diffamatum certe persone scelus est, metropolitani et prouincialis synodi palam sententiam requiratur, ut illud impleatur Apostoli: Peccantes publice argue, ut ceteri metum habeant. Si autem occulta confessio est, et his a quo queritur salutis consilium explicare non sufficit, potest subpresso [212 1Kb] facinerosi nomine, qualitas quantitasque peccati  discuti, et congruus correctionis modus inueniri. Similiter autem et in singulas urbium uicis et suburbanis per municipalem archipresbyterum et reliquos ex presbyteris strenuos ministros procurent episcopus, habita penitus in rebus dubiis obseruatione que superius prefixa est.

7. Oportet etiam per oppida singula uillasque curam gerere presbyteros, qualiter penitentes impositam sibi abstinentie formam custodiant, et utrum elemosinarum largitioni uel aliis remissionem peccatorum promerentibus piis operibus inseruiant, et qua cordis contritione uel lamentatione se ipsos afficiant. Ut hac consideratione premissa, penitudinis tempus rationabilem possit accipere terminum, et uel extendatur si penitens neglegenter iniuncta  prosecutus est, uel breuietur si desideranter uenie placationem studuit promereri. Reconciliatio uero penitentum iuxta antiquorum canonum instituta non a presbyteris sed ab episcopis fieri debet, nisi forte quis in periculo fuerit constitutus, et se reconciliari deuote petierit; si episcopus absens fuerit, debet utique presbyter episcopum consulere, et sic penitentem eius precepto reconciliare. Aliter autem, sicut nec chrismatis confectio, uel puellarum consecratio, ita nec penitentum reconciliatio ullatenus a presbyteris fieri debet. Quia solis episcopis apostolorum uicem tenentibus per manus impositionem specialiter in ecclesia conceditur, quod tunc apostolis ab ipso Domino dicente concessum est: Accipite  Spiritum sanctum, quorum remiseritis peccata remmittuntur eis, et quorum retinueritis retenta sunt.

8. Illud quoque salutare sacramentum quod commendat Iacobus apostolus dicens: Infirmatur quis in uobis, inducat presbyteros, et orent super eum unguentes eum oleo in nomine Domini, et oratio fidei saluabit infirmum, et suscitabit illum Dominus; et si in peccatis fuerit, remittuntur ei, sollerti predicatione populis innotescendum est. Magnum sane et ualde appetendum mysterium, per quod, si fideliter poscitur, peccata remittuntur. Sed quia frequenter contingit, ut egrotans aliquis aut sacramenti uim nesciat, aut minus periculosam reputans infirmitatem, salutem suam operari dissimulet, aut certe morbi uiolentia obliuiscatur, debet eum loci presbyter  congruenter admonere, quatinus ad hanc spiritalem curam secundum proprie possibilitatis uires uicinos quosque presbyteros inuitet. Hoc tamen sciendum, quia si his qui infirmatur publice penitentie mancipatus est, non potest huius misterii consequi medicinam, nisi prius reconciliatione percepta, communionem corporis et sanguinis Christi meruerit. Cui enim reliqua sacramenta interdicta sunt, hoc uno nulla ratione uti conceditur. Si autem infirmi qualitas talis est, ut per se ipsum uisitandum et unguendum dignum existimet episcopus, ab ipso quam plurimum competenter fieri ualet, a quo ipsum chrisma conficitur,  et cui peccata remittendi officii priuilegio potestas concessa est.

9. Ex diuersis partibus peruentum est ad sacram synodum, quod quidam parentum filias suas cum ad nubilem peruenerint etatem, easque pro suo modulo satis conuenienter nuptu tradere possint, diutius quam necesse est secum detineant. Unde sepe contingit ut in ipsa paterna domo corrumpantur. Fertur et de quibusdam, quod dictu quoque nefas est, ipsos parentes filiarum suarum corruptoribus conhibentiam prebere, et natarum suarum lenones existere. Monendi igitur a presbyteris sunt patres familias, ut filiabus suis tempestiue nuptias prouideant, et calorem feruentis etatis coniugali lege preueniant [213 1Kb] . Primum scientes, quia tales, etsi post corruptelam  legitimis uiris copulate fuerint, non possunt tamen cum sponso pariter sollemne benedictionis a sacerdote munus percipere; deinde si in eorum domibus tale nefas acciderit, siquidem illis nescientibus, pro sola neglegentie culpa penitentie subiiciendi sunt. Si uero corruptionis turpitudinem ipsi consenserint, maioribus qui prohibere debuerint penitentie sarcina quam ipsis qui perpetrarunt imponenda est. Ad ultimum hoc nouerint ecclesiasticis sanctionibus esse prefixum, ut nullus publice penitens usque ad tempus peracte penitentie coniugium contrahere ualeat; et hac ratione corruptam filiam non posse coniugio copulari, quousque per publicam penitentiam et ipsa et parentes, si forte consensisse probati fuerint, reconciliationem et sacri altaris communionem  obtinere meruerint.

10. De raptoribus uero antiquorum Patrum statuta sequentes, hoc tenendum censemus, ut si eas rapuerint, que cum sponso pariter benedictione sacerdotali initiate sunt, licet easdem corruperint, abstrahantur tamen ab his, et propriis sponsis reddantur. Que uero uel uidue sunt uel adhuc sponse non fuerunt, et absque ipsarum et parentum uoluntate rapiuntur, nichilominus parentibus uel propinquis restituantur, et aliis si uoluerint nubant. Nam ipsis a quibus rapte sunt legitime demum uxores nullatenus esse possunt; ipsos autem raptores eisque auxilium prebentes quamquam anathematizandos antiqui canones precipiant, in ultimo tamen constitutis,  si deuote postulauerint, sacre communionis uiaticum pro misericordia dandum non negamus. Quod si aliquis de ordine clericali huiusmodi transgressoribus cooperator extiterit, proprii gradus honore carebit.

11. Inueniuntur nonnulli per diuersas prouincias et ciuitates habentes possessiones [214 1Kb] , qui cum aliquod publice sceleris perpetrauerint, et ab episcopo uel presbyteris loci commoniti fuerint, ut penitudinem gerant, ab alterius ciuitatis episcopo uel presbytero se iam penitentiam suscepisse uel suscipere uelle fateantur, atque ita sibimet illudentes Deo  mentiri conantur. Tales ergo ab episcopo ciuitatis in cuius parrechia scelus commissum est, statim communione priuati, ad agendam penitentiam cogantur. Scribat autem qui eum communione priuauerit, aliis [215 1Kb] quoque episcopis in quorum parrechiarum territoriis huiusmodi predia possidet, ut et ipsi rem scientes a sua illum communione remoueant, ne forte postmodum per ignorantiam sibi subreptum querantur. Manifesta etenim ecclesiactica sanctio continet, ut qui ab uno episcopo excommunicatus est, ab aliis ei non debeat episcopis communicari.

12. Hoc autem omnibus christianis intimandum est, quia hi qui sacri altaris communione priuati, et pro suis sceleribus reuerendis aditibus exclusi,  publice penitentie subiugati sunt, nullo militie secularis uti cingulo, nullamque rei publice debeant administrare dignitatem, quia nec popularibus conuentibus eos misceri oportet, nec uacare salutationibus, nec quorumlibet causas iudicare, cum sint ipsi diuino addicti iudicio; domesticas autem necessitates curare non prohibentur, nisi forte, propter scelerum ut sepe fit enormitatem conscientie stimulis exagitati, et mente perculsi, ipsius priuate rei administrationem implere nequiuerint. Qui uero ad admonitionem episcopi seu sacerdotum pro perpetrato palam scelere penitentie remedium suscipere noluerint, magis abiiciendi sunt, anathematizandi scilicet, et tamquam putrida ac desperata membra ab uniueruersalis ecclesie corpore dissecandi. Huiusmodi iam  inter christianos nulla legum, nulla morum, nulla collegii participatio est, quibus neque in ipso exitu communicetur, et quorum neque post mortem, saltem inter defunctos fideles, commemoratio fiat. Sed si ad hoc inreuocabile iudicium obdurati cordis contemptus trahit, non sine magna tamen examinatione ueniendum est, et omnia sacerdoti prius experienda, nec absque metropolitani cognitione et prouincialium episcoporum communi iudicio quemlibet anathematizandum esse permittimus.

13. Propter assiduam erga populum Dei curam singulis plebibus archipresbyteros preesse uolumus, qui non solum imperiti uulgi sollicitudinem gerant, uerum etiam eorum presbyterorum qui per minores  titulos habitant uitam iugi circumspectione custodiant, et qua unusquisque industria diuinum opus exerceat, episcopo suo renuntient. Nec obtendat episcopus, non egere plebem archipresbytero, quod ipse eam gubernare ualeat. Quia etsi ualde idoneus est, decet tamen ut partiatur onera sua, et sicut ipse matrici preest, ita archipresbyteri presint plebibus, ut in nullo titubet ecclesiastica sollicitudo; cuncta tamen ad episcopum referant, nec aliquid [216 1Kb] contra eius decretum ordinare presumant.

14. Quia non tantum a secularibus personis, immo  et ab ipsis presulibus, quod minime decuit, tam uirorum quam feminarum monasteria destructa inueniuntur, placuit sancta synodo, ut ab episcopis primum eorum status recuperationis sumat exordium, et omnia monasteria que sub episcoporum sunt potestate, protinus restaurentur. Et quicumque episcoporum ad uenturam sequentis anni Domino propitio synodum monasteria que sub sua potestate neglecta fuerant, aliqua ex parte recuperasse repertus non fuerit, excommunicetur.

15. Similiter et de senedochiis statuimus ut quecumque in episcoporum sunt potestate, secundum dispositionem eorum qui ea instituerunt gubernentur. Que autem sub defensione quidem sunt ecclesie, sed iuxta institutorum decreta per heredes uel pertinentes  qui religiosam uitam duxerint regi debent, procuret episcopus ut ab eis non neglegantur [217 1Kb] , et si in aliquo male tractationis obnoxii reperiuntur, ecclesiastice subiaceant discipline. Quod si heredes, siue clerici siue seculares, adeo importune contra maiorum suorum decreta ire temptauerint, ut testatoris institutionem subprimere uel obscurare nitantur, et inter se senodochii substantiam diuidere, nuntietur sacratissimo imperatori, ut eius auctoritate huiusmodi transgressorum nequitia coherceatur.

16. Suggerendum est beatissimis imperatoribus quia hi qui monasteria et senedochia sub defensione sacri palatii posuerunt, ideo fecisse probantur, quod a nullo melius quam a summis potestatibus protegenda crediderunt. Et si ea contra decreta instituentium  personis quibus non licet dederint, ipsi impugnatores efficiuntur qui propugnare debuerant; et cauendum summopere est principibus, ut qui a nemine nunc [218 1Kb] inde iudicantur, ne in futuro iudicio ab omnipotente Deo grauius iudicentur; secundum Apostolum, etenim horrendum est incidere in manus Dei uiuentis. Nos uero quia debitores sumus, ut fideliter annuntiemus, idcirco humiliter suggeremus, quod silere non audemus.

17. Omnes christianos scire oportet quia omnium rerum suarum decimationem Deo fideliter reddere debent, et secundum episcoporum dispositionem sacerdotum et reliquorum clericorum usibus ceterisque ecclesiasticis utilitatibus distribuende sunt. Qui uero  eas suo arbitrio et non secundum episcopi dispositionem dispensare conatur, duplicem reatum incurrit: unum quia dominicam substantiam impie subtrahit, alterum quia rem sacram sacrilega temeritate uiolare presumit. Quisquis igitur post admonitionem episcopi et sacerdotum uel decimas dare [219 1Kb] contempserit, uel pro suo arbitrio quibus dande non sunt dare presumpserit, tamquam diuinarum sanctionum contemptor [220 1Kb] et temerator, sacerdotalem uigorem plectendus et a sacre communionis participatione remouendus est.

 18. Nulla ratione clerici aut sacerdotes habendi sunt, qui sub nullius episcopi disciplina et prouidentia gubernantur. Tales enim acefalos, id est sine capite, prisca ecclesie consuetudo nuncupauit. Docendi sunt igitur seculares uiri, ut si in domibus suis mysteria diuina iugiter exerceri desiderant, quod ualde laudabile est, ab his tamen tractentur, qui ab episcopis examinati fuerint, et ab ordinatoribus suis commendaticiis litteris comitati probantur, cum ad peregrina forte migrare necesse est. Si qui eorum contemptores canonum extraordinarie et inlicite ministrantes, et diuina sacramenta taliter uiolantes inueniuntur, primum ab episcopo uterque admoneatur, et uagans, scilicet clericus uel sacerdos, et si qui eius usurpatiuo fruitur officio, et si ab hoc noluerint  se temeritate compescere, excommunicentur. Sed et ille excessus omnino inhibendus est, quod quidam seculares uiri presbyteros aut alios clericos conductores uel procuratores siue exactores fiscalium rerum uel redituum ac uectigalium constituunt. Si quis igitur deinceps huius exhorbitationis reus inuentus fuerit, uterque excommunicentur, tam ipse qui constituit, quam ille qui indigne paruit.

19. Quia terribiliter propheticus sermo minatur, ad usuram dantem et amplius accipientem in eternum non esse uicturum, et non habitaturum in tabernaculo altissimi, nec requieturum in monte sancto Dei, censemus ut quicumque hec perpetrasse inueniuntur, si supersunt a quibus usuras exigerunt, ipsis restituant que superhabundantius abstulisse probantur. Si autem  decesserunt, heredibus eorum saltem medietatem refundant, aut elemosinis redimant quod cupiditate deliquerunt. Deinceps uero qui hec sectari inuentus fuerit, si laicus est, excommunicetur; sacerdos autem uel clericus si ad episcopi admonitionem ab hoc turpi et pestifero negotio se non cohibuerit, proprii gradus periculum sustinebit.

20. Comperimus quod ab his qui secundum mundanas leges [221 1Kb] uiduarum et orfanorum tutelam sibi uindicant, non solum neglegantur, uerum etiam aliquotiens opprimantur; quibus ecclesiastica sollicitudine succurrendum censemus. Et si huiusmodi oppressores ad episcopalem admonitionem corrigi uoluerint, gratulandum his est. Si autem in obstinationis impietate durauerint, suggerendum clementissimo  imperatori, quatinus ipse efficacem tutorem eius tribuat, ut et illi remuneratio reddatur a Deo, et de inutili silentio sacerdotalis ordo non damnetur.

21. Quidam clericorum uel monachorum peregrinantes per diuersas uagando prouincias et ciuitates, multiplices spargunt errores et inutiles questiones disseminant, decipientes corda simplicium. De his decreuit sancta sinodus, ut ab episcopo loci detineantur, et ad metropolitanum deducti,  discussione ecclesiastica examinentur. Et si uanitatis atque iactantie, non autem utilitatis aut doctrine causa, has inquietudines serere reperiuntur in populis, uelut ecclesiastice pacis perturbatores congruenti disciplina macerentur.

22. Inuenti sunt multi, et maxime de rusticis, qui adultas feminas sub paruulorum filiorum nomine in domibus suis introduxerunt, et postmodum ipsi soceri nurus suas adulterasse conuicti sunt. Idcirco inhibendum decernimus, ut nulli deinceps imperfecte etatis puero adulta femina iungatur. Sed cum ad etatem idoneam adolescentes uenerint, tunc legitimo possunt conubio copulari.

23. Quia pestiferas adhuc stirpes et reliquias artis magice in tantum uigere ad nos perlatum est,  ut quedam malefice inlicitum amorem aliorum mentibus, aliis uero odium immittere dicantur, quedam etiam uenenarie sunt, ut quosdam peremisse multo populi rumore deferantur, huiusmodi diaboli ministras diligenti examinatione proditas, sub acerrima penitentia redigendas statuimus, et in ipso tantum exitu, si tamen prius digna penitentie opera fecerint, reconciliandas esse permittimus.

24. Omni ratione caret, et religioni christiane noxium et contrarium noscitur, ut Iudei a christianis uectigalia exigant, aut ullas ciuiles aut criminales causas intra christianos iudicandi locum habeant. Quicumque igitur iudiciarie potestatis super christianos aliquam administrationem Iudeo tractare permiserit, a christiana cummunione pellatur.



CAPITULA COMITIBUS AB IMPERATORE PROPOSITA.


1. Ut aperte depredationes que fiunt aduersus eos qui Romam orationis causa, eosque qui uel ad marcatum, aut ad alias utilitates suas proficiscuntur, quemadmodum comprimantur, ne fiant ulterius, comitum nostrorum consilium querimus.

2. Potentes autem, ne circa domos in quibus habitant oppressiones exerceant, quibus pauperes affliguntur [222 1Kb] , quia solent cum suis caballis, ac reliquis animalibus inter reliquas uiolentias aliorum prata decerpere, nichilhominus autem et hiemis tempore, occasione nutriendorum equorum illos affligunt, per eos etiam scire uolumus, qualiter hoc emendandum sit.

3. Quando ad palatium, uel ad alia loca potentes  properant, et in exposcendis hospitiis pauperes adgrauant, inquirere placet, qualiter hec oppressio fieri desinat.

4. Furta quoque que crebro longe lateque per Italiam fiunt, quo studio reprimantur, inquirimus.

5. Et hoc scire uolumus, qua censura redarguendi sunt illi, qui pontem Tycynensem totiens a nobis commoniti facere neglexerunt, et ut non solum ille, sed omnes [223 1Kb] Italie pontes qui emendatione indigent,  qualiter ad statum antiquitatis reuocentur.

6. Naues autem que propter custodiam littoris, per mare sunt antiquitus ordinate ad precauendas aduersariorum insidias, qualiter secundum ordinem eundem reparate fiant, oportune consulimus, quoniam hac desidia non modica ex parte populus noster inimicorum insidias sustinet.

7. Qualiter autem palatia nostra, que longa uetustate uel neglegentia sunt obsoleta, reparentur atque reficiantur, comitum nostrorum consultus inquiritur.

8. Et ut status rei publice nostre in hoc non uideatur infirmari, dicant nobis si conueniens sit, ut unusquisque comes, domos a nobis susceptas, bene preuisas et commendatas habeat, aut si que indigent  emendatione, statum pristine soliditatis suscipere congruum uideatur.

9. Qualiter autem missi domni ac genitoris nostri, ac nostri, uel apostolici, debito suscipiantur honore, dicendum est; atque ad nostram notitiam per comites nostros uolumus perueniri, de quibus rebus, aut facultatibus, huiuscemodi sumptus et apparatus legationi designate delegatus, sumebatur antiquitus, aut a quibus personis exigebantur paruareda, ut et nostro tempore idem ordo seruetur, nec ad alias res aut personas usus iste retorqueatur.

10. Hoc etiam audire desideramus, si in iuditio comitum prius miserorum cause, id est uiduarum, pupillorum, ceterorumque pauperum querimonie terminande sint, ac deinde potentiorum; quod si ab  aliquo tales Christi pauperes sunt despecti, qualiter hoc emendare uelint, inquirentibus nobis insinuent [224 1Kb] .



LEGES AB IMPERATORE PROMULGATAE.

De [225 1Kb] rebus uero secularibus hec statuit piissimus imperator Hludowicus, que gloriosi quoque genitoris eius Hlotharii serenissimi Augusti auctoritate firmata sunt.

1. Peruentum est ad nos quod eos qui Romam orationis causa pergunt, uel qui negotiandi gratia per regnum nostrum discurrunt, collecti latrones diripiant, eosque aliquotiens uulnerent uel occidant, et bona eorum diripiant. Ideo uolumus, ut comites nostri, eorumque sculdassi [226 1Kb] adiunctis secum uassallis episcoporum, si necessitas fuerit, ubicumque  tales audierint [227 1Kb] , studiosissime perquirant, et [228 1Kb] eos capiant atque distringant. Et si huius criminis reos inuenerint, penas in legibus positas, erga eos absque ulla neglegentia exsequantur, ut ab his malefactoribus regnum nostrum purgetur, et qui in nostra fiducia huc ueniunt, siue orationis, seu [229 1Kb] negotiandi gratia, salui esse possint. Sciat autem unusquisque fidelium nostrorum, quia quicumque comes, uel quilibet publicus minister, huiusmodi malefactoribus aut adsensum prebuerit, aut eos [230 1Kb]  persequi neglexerit, nostre indignationis motum sentiet, et proprio honore priuabitur.

2. Sed et hoc [231 1Kb] comperimus, quia ex diuersis locis huiusmodi noxii homines inter se [232 1Kb] conspirent, et diuersos comitatus circumeuntes, predas et rapinas, per uillas, seu et [233 1Kb] per uias, uel per siluas faciant, et innocentes homines depredentur, et spolient; et hi quoque similiter uolumus, ut diligenti studio perquisiti capiantur et distringantur. Et si obnoxii huius sceleris inuenti fuerint, legalibus penis absque ulla dilatione subigantur [234 1Kb] , et huiusmodi inquietudo, et iniusta direptio, a populo nostro auferatur, et liceat omnibus sub nostra ditione degentibus, cum saluatione et [235 1Kb] pace uiuere, ut ordo rei publice secundum iustam administrationem  prouisus [236 1Kb] , saluus et quietus permaneat.

3. Audiuimus quoque quod quidam domos et possessiones habentes, concilient sibi atque consotient latrones aliunde uenientes, eosque occulto foueant, et solatium dent [237 1Kb] ad tale facinus perpetrandum, ut quicquid ipsi ex pernitioso opere adquisierint, cum eis [238 1Kb] parciantur. Quod genus malefactorum pessimum iudicamus, quia non solum ipsi mala peragunt, sed etiam aliorum opere et officio ad scelera utuntur. Ubicumque igitur in tali suspitione quilibet uenerit, et rumor in populo dispersus fuerit, quod hec facinora exerceat, si adhuc propalatum [239 1Kb] non [240 1Kb] est, cum duodecim se expurget [241 1Kb] ; si autem iam [242 1Kb] in aliquo manifestus [243 1Kb] aut deprehensus est,  statim capiatur, et distringatur, et dampnationem legibus prefixam sustineat. Ubicumque uero siue manentes seu [244 1Kb] uagantes latrones comprehendere publici muneris administrator uoluerit, et ille se defensare conatus fuerit, si inter hec forte eundem latronem occidi contigerit, nulla is qui eum occidit damnatione multetur, neque ullas inimicicias a parentibus, aut [245 1Kb] persecutionem ab ullo eius amico uel propinquo sustineat. Et [246 1Kb] si aliquis eius senior aut propinquus, propter hoc uindictam facere conatus fuerit, et iudex publicus eum compescere non potuerit, per fideiussores idoneos talis persona ad nostram deducatur presentiam, ut complices et fautores sceleratorum nostra animaduersione flectantur.  Ubicumque autem fama est tales habitare, inquisitio per sacramentum, per omnem populum circa manentem fiat; et cuiuscumque gentis aut conditionis fuerint [247 1Kb] per quos hoc inquiri melius potuerit, iusiurandum dare, cum a comite conuentus fuerit, recusandi non habeat potestatem.

4. Sed et hoc peruenit ad notitiam nostram quod, quando potentes, et honorati, siue ecclesiastici ordinis [248 1Kb] siue secularis, ad nos ueniunt, a populo in quorum domibus mansiones accipiunt, suis usibus,  suorumque equorum necessaria per uim tollant, et hac occasione populus noster affligatur. Idcirco precipimus ut omnis [249 1Kb] fidelis noster, quicumque ad nostram presentiam properat, nichil in ueniendo aut reuertendo ab aliquo uiolenter tollat; set suis hominibus et equis, nisi forte ab amicis stipendia acciperit, ab hospitibus suis precio iusto comparet. Nam quicumque huius mali famam habuerit, cum ad nos uenerit, ueracem hominem uolumus ut det, qui pro suis omnibus iuret, nichil eos in itinere tulisse. Et si forte in aliquo se suosque obnoxios recognoscit, donet idoneum hominem, qui iuret et [250 1Kb] cuncta restituat, his quibus [251 1Kb] abstulisse uisus est.

5. Hoc etiam multorum querellis ad nos delatum est, quod potentes et honorati uiri, in [252 1Kb] locis quibus  conuersantur, minorem populum depopulentur, et opprimant, et [253 1Kb] eorum prata depascant; mansiones etiam contra uoluntatem priuatorum hominum, siue pauperum, in [254 1Kb] eorum domibus suis [255 1Kb] hominibus disperciant, eisque per uim quelibet tollant. Unde precipimus ut hoc ulterius non fiat, sed unusquisque honoratus noster se suosque ex suo pascat. Et si de loco ad locum migrat, cum summa pace transeat, et neque in manendo, neque in iter agendo, onerosus et damnosus aliis existat. Et hoc sciant omnes quia quicumque deinceps hoc transgredi presumpserit, nostre indignationis motum sustinebit, et proprio honore carebit.

6. Quia eorum desidia et neglegentia, qui palatia nostra secundum antiquam consuetudinem restaurare  debuerant, in magno squalore et neglegentia sunt, et ad ruinam pene peruenerunt, precipimus, ut absque dilatione restaurentur, et quicunque inde neglegens fuerit, sciat quia nostra iussione tamdiu ibi residebit, quousque quod neglexerit pleniter recuperatum habeat.

7. Certissime cognouimus quia publice domus, que in singulis ciuitatibus ad ornatum nostre rei publice antiquius constructe fuerant, eorum desidia  quibus commisse sunt, ad lapsum et ruinam pene peruenerint; unde iubemus, ut protinus restaurentur, et ad priorem statum recuperentur, quatinus nostris usibus, et externarum gentium legationibus que ad nos ueniunt, satis congrua et decora fiant.

8. Sepe nostra auctoritate monuimus ut Tycinensis pons, secundum antiquam dispositionem restauraretur, sed hactenus ab aliquibus neglectum est; unde precipimus ut quicunque in Kalendas Marcias portionem suam pleniter restauratam non habuerit, tamdiu ibi ipse sedeat, quousque perfectissime consummatam habeat. Per singulas quoque prouincias super quelibet flumina ubi antiqua consuetudine pontes fieri soliti [256 1Kb] sunt, instanter uolumus ut restaurentur; et si alicubi aliquis casus  exigit, ut pons nouiter fiat, uolumus ut communi opera totius populi circum habitantis ibi pons construatur.

9. Quia racionabiliter in singulis ciuitatibus cognouimus, unde missi transeuntes, uel stipendia, uel parauaredos acciperent, et nunc eorum temeritate uiolatum est quibus ipsa loca commissa sunt, et ab ordine suo res ad hoc deputate ad alios usus conuertuntur, precipimus ut iuxta priorum [257 1Kb] dispositionem, unde stipendia et parauaredos exigere consueuerant, inde exigant, et nullatenus ad alios usus res ad hoc deputate ullo modo retorqueantur.

10. Hec que superius nostra auctoritate agenda et obseruanda decreuimus, omnimodis ab omnibus nostris fidelibus cum summa reuerentia obseruanda  precipimus; neque patimur ut nostra dispositio in aliquo titubet, aut a quocumque paruipendatur; hoc omnibus denuntiantes, quia quicumque his contraire presumpserit, aut nostre dispositionis ordinem non custodierit, et a nobis constituta temerare aut neglegere presumpserit, si ecclesiastici est ordinis, secundum proprii gradus disciplinam cohercebitur; si autem et secularis muneris administrator est, nostra se nouerit animaduersione plectendum.





HLOTHARII, HLUDOWICI ET KAROLI CONuENTUS APUD MARSNAM II.  [1Kb]





[NOTA.]

 Hec que sequuntur capitula acta sunt anno 851 incarnationis Dominice, quando tres fratres reges, Hlotharius scilicet, Hlodowicus et Karolus, secus municipium Treiectum, penes locum qui dicitur Marsna, iterum conuenerunt, et consultu episcoporum et ceterorum fidelium eadem capitula subscripserunt manibus propriis  , et inter se ac inter  fideles suos perpetuo se conseruaturos promiserunt. Que capitula singulorum in populo adnuntiationes sequuntur.

1. Ut omnium preteritorum malorum et contrarietatum, et supplantationum ac malarum machinationum atque molitionum, seu nocimentorum [258 1Kb] in  inuicem actorum, abolitio ita inter nos et apud nos fiat, et a nostris cordibus penitus auellatur cum omni malitia et rancore, ut nec in memoriam, ad retributionem duntaxat mali uel contrarietatis atque exprobrationis [259 1Kb] seu improperii, de cetero exinde quiddam ueniat.

2. Ut [260 1Kb] tanta, Domino cooperante, inter nos uere caritatis benignitas abhinc inante maneat [261 1Kb] de corde puro et conscientia bona et fide non ficta, sine dolo et simulatione, ut nemo suo pari suum regnum aut suos fideles, uel quod ad salutem siue prosperitatem ac honorem regium pertinet, discupiat, aut forsconsiliet, aut per occultos susurrones libenter composita mendacia seu detractiones acceptet.

3. Ut unusquisque fideliter suum parem, ubicumque  necessitas illi fuerit, et ipse potuerit, aut per se, aut per filium, aut per fideles suos, et consilio et auxilio adiuuet, ut regnum, fideles, prosperitatem, atque honorem regium debite ualeat obtinere. Et ueraciter unusquisque erga alterum certatim demonstret, quia in fratris sui aduersitate, si euenerit, fraterno modo contristatur, et in prosperitate illius letatur. Et talem fidem, sicut inter nos modo abhinc in ante [262 1Kb] conseruaturos confirmatum habemus, sic unusquisque infantibus fratris sui, si obierit, qui superfuerit, conseruabit.

4. Et quia per uagos et tyrannica consuetudine inreuerentes homines pax et quies regni perturbari solet, uolumus ut ad quemcumque nostrum talis uenerit, ut de his que egit rationem et iustitiam subterfugere  [263 1Kb] possit, nemo ex nobis illum ad aliud recipiat uel retineat, nisi ut ad rectam rationem et debitam emendationem perducatur. Et si rationem rectam subterfugerit, omnes in commune, in cuius regnum uenerit, illum persequamur, donec aut ad rationem perducatur, aut de regno deleatur.

5. Similiter et de eo agendum est, qui pro aliquo capitali et publico crimine a quolibet episcopo corripitur uel [264 1Kb] excommunicatur [265 1Kb] , aut ante excommunicationem crimen faciens, regnum et regis regimen [266 1Kb] mutat, ne debitam penitentiam suscipiat aut susceptam legitime peragat, interdum etiam incestam propinquam suam, aut sanctimonialem, uel raptam, siue adulteram, quam illic ei non licebat habere, fugiens secum ducit. Hic talis, cum episcopus  ad cuius curam pertinebit nobis notum fecerit, diligenter perquiratur, ne morandi uel latendi locum in regno alicuius nostrum inueniat, et Dei ac nostros fideles suo morbo inficiat; sed a nobis uel per ministros rei publice constringatur, ut et simul cum diabolica preda quam secum duxit ad episcopum suum redeat, et de quocumque crimine publico debitam penitentiam suscipiat, aut susceptam ut legitime peragat compellatur.

6. Ut nostri fideles, unusquisque in suo ordine et  statu, ueraciter sint de nobis securi, quia nullum abhinc inante contra legem et iustitiam uel auctoritatem ac iustam rationem aut damnabimus aut dehonorabimus, aut opprimemus uel indebitis machinationibus affligemus. Et illorum, scilicet ueraciter nobis fidelium, communi consilio, secundum Dei uoluntatem et commune saluamentum, ad restitutionem sancte Dei ecclesie et statum regni, et ad honorem regium atque pacem populi commissi nobis pertinenti, adsensum prebebimus; in hoc, ut illi non solum non sint nobis contradicentes et resistentes ad ista exsequenda, uerum etiam sic sint nobis fideles et obedientes ac ueri adiutores atque cooperatores, uero consilio et sincero auxilio, ad ista peragenda que premisimus, sicut per rectum  unusquisque in suo ordine et statu suo principi et suo seniori esse debet.

7. Ut sic simul coniuncti et nos fratres ad inuicem, et nos cum fidelibus nostris, et fideles nostri nobiscum, et omnes simul cum Deo nos reconiungamus, et, ut nobis sit propitius, illi pro deuoto munere offeramus, ut unusquisque omnium nostrum absque sua [267 1Kb] propria excusatione uel iustificatione recognoscamus, in quibus aut singillatim aut communiter contra illius mandata et decreta suorum sanctorum fecimus aut consensimus in ordine ecclesiastico et statu regni, et per singula in medium illa producamus; et nemo nostrum suo aut propinquo, aut confederato, immo nec sibi seculariter parcat, ut spiritaliter et salubriter parcere possit. Quin, sicut  premisimus in precedenti capitulo, uero consilio et sincero auxilio illa in commune certatim emendare totis uiribus procuremus, quam citius rationabiliter poterimus.

8. Et si aliquis de subditis in quocumque ordine et statu de hac conuenientia exierit aut se retraxerit, uel huic communi decreto contradixerit, seniores cum ueraciter fidelibus suis hec secundum Dei uoluntatem [268 1Kb] et legem ac iustam rationem, uelit aut nolit ille qui diuino consilio et decreto et huic conuenientie resistens et contradicens fuerit, exsequantur. Et si aliquis de senioribus de hac conuenientia exierit aut se retraxerit, uel huic communi decreto, quod absit, contradixerit, cum plures seniorum nostrorum fideles et regnorum primores in  unum conuenerint, eorum qui hec obseruauerint seniorum consilio, et episcoporum iudicio ac communi consensu, qualiter de eo qui debite admonitus incorrigibilis perseuerauerit agendum sit, fauente Domino decernemus. Et ut obnixius suprascripta capitula a nobis, auxiliante Domino, inuiolabiliter obseruentur, et nos illa obseruaturos certius credatur, manibus propriis eadem subter firmauimus.



Adnuntiatio Hlotharii [269 1Kb] .

uolumus ut uos sapiatis, ut [270 1Kb] quid noster aduentus  hic fuerit. uenimus hic, ut simul, adiuuante Deo, cum fidelibus nostris de Dei uoluntate et statu sancte ecclesie ac regni, et communi nostro ac uestro profectu, consideraremus, sicut et fecimus; et gratias Deo, sumus inde sic adunati, et ad nos inuicem, et cum fidelibus nostris, sicut nos recognoscimus, quia et infra regnum et extra regnum per marcas nostras nobis est necessarium.



Adnuntiatio Hludowici.

Sicut meus frater uobis [271 1Kb] dicit, magna necessitas est nobis et isti populo christiano qui nobis est a Deo commissus, ut nos ad inuicem sic concordes et uniti simus, quomodo Dei uoluntas est et uere fraternitati conuenit. Quod usque modo, postquam Deus istud regnum in manus nostras post patrem  nostrum misit, per omnia, sicut necessitas fuerat, non fuimus: et ideo tanta Deo contraria et nobis ac uobis impedimentosa acciderunt. Et quia modo, Domino adiuuante, sic sumus unanimes sicut per rectum esse debemus, sciatis quia unusquisque nostrum paratus est, ut suum fratrem ubicumque necessitas fuerit, et infra patriam et foris patriam, aut per se ipsum aut per infantem uel fideles suos, et  consilio et auxilio sic adiuuet, sicut frater fratri per rectum facere debet.



Adnuntiatio Karoli.

Sciatis quia et nos et fideles nostri ueraciter recognoscimus, quia partim necessitate, partim indebita uoluntate, sicut meus frater Hludowicus uobis dixit, multa acciderunt in isto regno, que nobis necesse non fuerat. Et sciatis quia nunc, gratias Deo, adunati sumus, et nos ad inuicem, et cum fidelibus nostris, et una cum Dei adiutorio, quanto melius et citius rationabiliter possumus, procuremus, qualiter que neglecta sunt, emendata fiant, ut et Deus sit nobis propitius, et ecclesiasticus ordo debitum honorem habeat, et regni nobis commissi prosperitas proueniat, et iste populus christianus pacem habeat, et  uobis lex et iustitia conseruetur, et uos nobis, sicut antecessores uestri nostris antecessoribus fecerunt, debitum honorem et auxilium exhibeatis. Et qualiter hoc consideratum et ueraciter confirmatum manibus propriis habeamus, hic uobis relegetur.

Et relecta sunt in conspectu totius populi suprascripta capitula.





HLUDOWICI GERMANIAE REGIS CONuENTUS MOGUNTINUS.  [3Kb]



Canon Hludowici regis.


Anno Dominice incarnationis 852, [272 1Kb] indictione 15, regis uero orthodoxi atque gloriosi et uera clementie dignitate precipui Hludowici, anno 18, mense Octobre, die tertio, ex uoluntate atque precepto eiusdem serenissimi principis, sancta synodus habita  est in ciuitate Magontia, metropoli Germanie, presidente Rabono, uenerabili eiusdem ciuitatis archiepiscopo, cum ceteris episcopis orientalis Frantie, et Baioarie, atque Saxonie. Hoc est Liuprammo Iuuauensi [273 1Kb] archiepiscopo, Zozbaldo  episcopo, Salomone episcopo  Essone episcopo  , Lantone episcopo   , Otkario episcopo  , Gebehardo episcopo  , Hemmone episcopo  , Baturato episcopo  , Gozperto  episcopo, Erchanfrido episcopo  , Hartwigo episcopo  , Lantfrido  episcopo, Altfrido episcopo  , Liutprando [274 1Kb] episcopo  , Diatmaro chorepiscopo, Folchardo chorepiscopo, Albericho chorepiscopo, Reginhario chorepiscopo  , Grimaldo  abbate, Rathleiho  abbate, Hantone  abbate, et reliquis ecclesiastici ordinis uiris, presbiteris uidelicet, monachis atque diaconibus, a quibus statutum est hec synodalium decreta gestorum, quorum capita subter adnexa [275 1Kb] sunt.

1. De concordia episcoporum comitumque fidelium. Sane opus est ut pax et concordia sit atque unanimitas  in populo christiano, quia unum Deum patrem habemus in celis, et unam matrem ecclesiam, unam fidem, unum baptisma [276 1Kb] : ideo in una pace et unanimitate concorditer uiuere debemus, si ad unam et ueram hereditatem regni celestis cupimus peruenire; quia non est dissensionis Deus, sed pacis, ut ipse ait: Beati pacifici, quoniam filii Dei uocabuntur. Igitur si inter omnes fideles pax, et concordia habenda est, dicente Apostolo: Pacem sequimini et sanctimoniam, sine qua nemo uidebit Deum; multo magis inter episcopos et comites esse debet, qui post imperialis apicis dignitatem [277 1Kb] populum Dei regunt. Ita enim inter se concordiam habent [278 1Kb] , ut alterutrum sibi ad Dei seruitium peragendum, et ministerium suum explendum non solum non noceant,  quin potius adminiculo sint  .

2. De potestate episcoporum. Ut episcopi potestatem habeant res ecclesiasticas preuidere, regere, gubernare, atque dispensare secundum canonum auctoritatem, uolumus: et ut laici in eorum ministerio obediant episcopis ad regendas ecclesias, uiduas et orphanos defensandos; et ut obedientes sint eis ad eorum christianitatem seruandam; consentientesque sint comites et iudices presulibus suis ad iustitias faciendas, iuxta precepta diuine legis,  et nullatenus per aliquorum mendatium uel falsum testimonium neque periurium, aut per premium, lex iusta in aliquo deprauetur  .

3. De decimis exquirendis. uolumus, ut decime que singulis dantur ecclesiis, per consulta episcoporum a presbiteris ad usus ecclesie et pauperum summa diligentia dispensentur. Quatuor autem tam de redditibus [279 1Kb] , quam de oblatione fidelium, prout cuiuslibet ecclesie facultas admittit, sicut dudum rationabiliter decretum est, conuenit fieri portiones. Quarum sit una pontificis, altera clericorum, tertia pauperum, quarta fabricis applicanda iuxta constitutionem episcopalem. Admonendum tamen est, ut decima Deo omnino dari non neglegatur, quam ipse Deus sibi constituit dari; quia timendum est, si quis  Deo suum debitum abstrait, ne forte Deus per peccatum suum auferat ei necessaria sua. Dicit enim Deus taliter in Leuitico  de decimis: Omnes decime terre, siue de fructibus, siue de pomis arborum, Domini sint, et illi sanctificantur boues et oues et capre, que sub pastoris [280 1Kb] uirga transeunt; quicquid decimum uenerit, sanctificabitur Domino. Si quis mutabitur [281 1Kb] , et quod mutat, et quod mutabitur sanctificabitur Domino. Non eligetur [282 1Kb] , nec bonum nec malum, nec altero commutabitur, et non redimetur. Sed quia modo multi inueniuntur decimas dare nolentes, statuimus, ut secundum Domini preceptum, ammoneantur semel et secundo atque tertio; si non emendauerint, anathematis uinculo constringantur usque ad satisfactionem et emendationem congruam.  Nam hoc censuimus, quia sacri conones precipiunt, de decimis fidelium quattuor fieri portiones, ex quibus una ad susceptionem pertineat episcopi. Statuimus ut per ecclesias monachorum uel laicorum et per capellas dominicas seu beneficiatas [283 1Kb] , ubi decime dantur, episcopi digno honore suscipiantur, ut ecclesiasticum officium ibi persoluere possint  Ecclesie antiquitus constitute [284 1Kb] propter noua oratoria nec decimis nec possessionibus aliis priuentur, nec ullam omnino iniuriam patiantur  .

 4. Ut nullus audeat inmunitates [285 1Kb] infringere. Quisquis [286 1Kb] fastu superbie elatus domum Dei ducit contemptibilem, et possessiones Deo consecratas, atque ob honorem Dei sub regia inmunitatis defensione constitutas inhoneste tractauerit, uel infringere presumpserit, quasi inuasor et uiolator domus Dei excommunicetur. Decet enim ut indignationem Domini atque ipsius regis sentiat, cuius beneuolentie contemptor, et constitutionis preuaricator exstitit. Nihilominus tamen rex sue concessionis inmunitatem ab omnibus dicionis sue subiectis inlesam conseruare precipiat; assensum uero non prebeat inprouide affirmantibus, non debere esse res dominicas, id est Domino dominantium traditas, ita sub defensione regis, sicut proprie sue hereditates;  magis magisque aduertat, quia quanto Deus excellentior est homine, tanto prestantior est diuina causa mortalium possessione. Quocirca [287 1Kb] decipitur, quisquis plus in propriis quam in dominicis rebus gloriatur; quarum diuinarum defensor, et custos [288 1Kb] diuinitus statutus, diligenti cura non solum eas seruare, sed etiam multiplicare debet; magisque illa que diximus prestantiore quam sua defendere illum oportet et augmentare. Si quis igitur insanus inportunitate inprobitatis sue regem a recto proposito peruertere temptauerit, nullisque remediis mitigare posse uisus fuerit, licet obsequiis aliquibus transitoriis sit necessarius, abscidendus ab eo proiiciendusque est, iuxta illut euangelicum: Si pes, manus oculusque tuus scandalizet  te, erue illam et proiice  abs te.

5. Ut heredes ecclesiam [289 1Kb] non diuidantur. Perlatum ad nos est quod inter heredes ecclesie in rebus propriis constitute diuidantur, et tanta per eandem diuisionem simultas [290 1Kb] oriatur, ut unius altaris quattuor partes fiant, et singule partes singulos habeant presbiteros; quod [291 1Kb] sine discordia et simultate nullo modo augeri potest. Unde nobis uisum est quod huiuscemodi ecclesie inter heredes diuidi non debeant, et si in contentionem uenerint, et simultates inter eos surrexerint, per quas sacerdos suo ibi officio canonice fungi non possit, precipiatur ab episcopo ciuitatis, ut nullo modo ibi missarum solemnia celebrentur, donec illi ad concordiam redeant ex pari uoto, atque consilio ecclesia illa sacerdotem  canonice habeat, qui libere suum ministerium ibi peragere possit.

6. Ut episcopi uenationem non exerceant. Ut omnis controuersia que de ecclesiasticis rebus fit secundum diuinam legem sub duobus uel tribus testibus terminetur, dicente Domino  : Non unus stet contra alium; sed in ore duorum uel trium testium fiat omne uerbum contra episcopos, qui canes uel cetera ioca habere uolunt. In psalmo 24 sicut scriptum est: Confundantur omnes inique agentes superuacue, et in 30o: Odisti obseruantes uanitates superuacue, uel sicut hebraica translatio habet: Odisti custodientes [292 1Kb] frustra. In Iona quoque propheta: Qui custodiunt uanitates frustra  misericordiam suam derelinquunt. Hinc ergo pensandum est, si illi qui adquirendis  transitoriis rebus elaborant; que aliquando necessaria putantur, contra quas necessitates in predictis psalmis orat: De necessitatibus meis erue me, et saluasti de necessitatibus animam meam, confusione uel odio Dei digni sunt, aut misericordiam suam derelinquunt, Deum uidelicet cui dicimus uel cui cantamus: Deus meus, misericordia mea, quanto magis illi, qui ea diligunt que nullius sunt utilitatis. Item 39o psalmo scriptum est  : Beatus uir, cuius est nomen Domini spes eius: et non respexit in uanitates, et insanias falsas; et secundum ebraicum: Beatus uir, qui posuit Deum confidentiam suam, et non est auersus ad superbias pompasque mendatii. In 118 [293 1Kb] . Auerte oculos meos, ne uideant uanitatem. In libro Ieremie prophete, in uerbis Baruch  scriptum  est: Ubi sunt principes nationum, et qui dominantur bestiarum, que sunt super terram? qui in auibus ludunt, qui peccuniam thesaurizant et aurum, in quo confidebant homines, et non est finis possessionis ipsorum? qui in argento fabricant, et solliciti sunt, et non est inuentio operum ipsorum? Exterminati sunt, et in infernum descenderunt, et alii surrexerunt pro eis. Pensandum omnibus est in hac sententia, quia si principibus et laicis hominibus etiam paganis nichil prodest, quia dominantur bestiarum et in auibus ludunt, quanto magis episcopis obest [294 1Kb] et quibus portare neque sacculum neque peram licet, neque duabus indui tunicis, et quibus possidere aurum  uel argentum uel es in zona non licet, quomodo possidere canes licebit; et qui in uia uirgam  ferre non debent, quomodo accipitres portare debebunt? Sic rite canones precipiunt ut episcopus uilem subpellectilem mense ad uictum pauperum habeat, et dignitatis sue auctoritatem fide et uite meritis querat. Nam pastor a pascendis ouibus uocatus est, non a canibus: sicut per prophetam  dicitur: Nonne oues pascuntur a pastoribus? Hinc Bonefacius in synodalibus decretis sub Carlomanno duce et principe Francorum habitis  ait uenationes et siluaticas uagationes cum canibus omnibus seruis Dei interdici; similiter ut accipitres et falcones non habeant. In concilio uero Agatensi  et reliquis sanctorum Patrum conuentibus [295 1Kb] pari ratione hoc modo diffinitum est: Episcopis, presbiteris atque diaconibus canes ad uenandum atque falcones  ceterasque ad ludendum aues habere non liceat; quod si quis talium personarum in hac uoluntate fuerit detentus, si episcopus est, tribus mensibus a communione suspendatur, presbiter duobus, diaconus uno ab omni officio ecclesiastico et communione remoueatur.

7. De continentia presbiterorum. Id [296 1Kb] etiam ad custodiendam uitam et famam speciali ordinatione precipimus, ut nullus clericorum extranee mulieri qualibet collatione aut familiaritate iungatur; et non solum in domo illius extranea mulier non accedat, sed nec ipse frequentandi ad extraneam mulierem habeat potestatem, sed cum matre tantum et sorore, filia et nepte, si habuerit, liberam habeat potestatem. Item in sequente capitulo  ancillas uel  libertas a cellario uel secreto ministerio et ab eadem mansione in qua clericus manet, placuit remoueri. In concilio uero Hilardense  capitulo 15 ita precipitur: Familiaritatem extranearum mulierum licet ex toto sancti Patres antiquis monitionibus preceperint clericis euitandam, id nunc tamen nobis uisum est, ut qui talis probabitur, post primam et secundam ammonitionem si emendare neglexerit, donec in uitio perseuerat, officii sui dignitate priuetur. Quod si se Deo iuuante correxerit, sancto ministerio restauretur.

8. De excusatione prespiterorum et diaconorum. Si quis presbiter uite sue neglegens prauis exemplis mala de se suspicari permiserit, et populus ab episcopo iuramento seo [297 1Kb] banno christianitatis constrictus, infamiam eius patefecerit, et ceteri accusatores  criminis eius defuerint, admoneatur primo seorsum ab episcopo, deinde sub duobus uel tribus testibus; si non emendauerit, in conuentu presbiterorum episcopus eum publica increpatione admoneat. Si uero nec sic se correxerit, ab officio suspendatur usque ad dignam satisfactionem, ne  populus fidelium in eo scandalum patiatur. Si autem accusatores legitimi fuerint, qui eius crimina manifestis indiciis probare contenderint, et ipse negauerit, tunc ipse cum sociis suis eiusdem ordinis sex uiris, si ualet, a crimine semetipsum expurget. Diaconus uero, si eodem crimine accusatus fuerit, semetipsum cum tribus examinet.

9. De infantibus obpressis. Si quis infantem suum incaute oppresserit aut uestimentorum pondere suffocauerit post baptisma, proximos 40 dies peniteat in pane et aqua et oleribus atque leguminibus, et a coniugio se abstineat. Postea tres annos in penitentia exigat [298 1Kb] per legitimas ferias, et tres quadragesimas. Et si ante baptismum oppresserit infantem, proximos dies 40, ut supra. Postea uero  quinquennium expleat.

10. De adulterio [299 1Kb] . Si quis incestum [300 1Kb] occulta commiserit, et sacerdoti occulte confessionem egerit, indicetur ei remedium canonicum quod subire debuerat, si eius facinus publicum fuisset; uerum quia latet commissum, detur ei a sacerdote consilium, ut saluti anime sue per occultam penitentiam prospiciat; hoc est ut ueraciter ex corde peniteat, se grauiter deliquisse, et per ieiunia et elemosinas uigiliasque, atque per sacras orationes cum lacrimis se purgare contendat, et sic se ad spem uenie per misericordiam Dei peruenire confidat.

11. De homicidio. Si quattuor uel quinque seu etiam plures contra hominem unum rixati fuerint, et ab his uulneratus mortuus fuerit, quicumque  eorum plagam imposuisset, secundum statuta canonum ut homicida iudicetur, septem annorum penitentiam subeat; hoc est proximos dies 40 peniteat in pane et aqua et leguminibus et oleribus, abstineat se ab uxore et ingressu ecclesie, deinde 3 annos abstineat se a carne, uino, medone et ceruisa mellita, exceptis festis diebus et graui infirmitate. Reliquos autem quattuor tribus legitimis feriis in singulis hebdomadibus et 3 quadragesimis in annis singulis a carne tantum abstineat. Albgis, qui uxorem Patrichi publice auferens ad extremos fines regni duxit in rudem [301 1Kb] adhuc christianitatem gentis Marensium, et crimine adulterii ecclesiam Christi diffamauit, communi consilio decernimus, ut iussu regis in exilium missus, iuxta sacrorum canonum  statuta penitentiam pleniter agat, id est 3 annos cum pane et aqua et leguminibus atque holeribus, exceptis precipuis festiuitatibus, et postea 4 annos alios per singulas ebdomadas tres dies similiter abstineat, et tres quadragesimas, nisi infirmitas nimia hoc illum prohibeat ita inplere, et deposito  militari cingulo omni tempore uite absque coniugio permaneat. De Battone  , qui accusatur homines quinque occidisse, iudicauimus eum, et a coniugio se abstinere, et usque ad finem uite sue in penitentia perseuerare.

12. De concubinis. Quod si quislibet concubinam habuerit, que non legitime fuit desponsata, et postea desponsatam rite puellam duxerit abiecta concubina, habeat illam quam legitime desponsauit. De hoc Leo papa in decretis suis ita diffiniuit dicens: Dubium non est eam mulierem non pertinere ad matrimonium, in qua docetur nuptiale non fuisse mysterium; paterno arbitrio uiris iuncte carent culpa, si mulieres, que a uiris habebantur, in matrimonio non fuerunt, quia aliud est nupta, aliud concubina   .

13. Item de homicidiis. Ubi manifestari potest, quemlibet hominem perpetrasse homicidium, secundum canones condignum penitentie iudicium illi ingeratur. Si autem manifestis indiciis non potest probari eum homicidam esse, nec ipse uult confiteri, omnipotentis Dei iudicio, cui omnia occulta manifesta sunt, reseruetur, eique tamen indicetur, quod communione ecclesiastica indignus sit, donec perpetratum crimen per confessionem et penitentiam condignam ab hoc crimine se absoluere decertet [302 1Kb] . Si maritus uxorem aut uxor maritum interfecerit, equum iudicium sit super eos, dicente Domino  : Non facias quod iniquum est, nec iniuste iudicabis, nec consideras personam pauperis, nec honores uultum  potentis; iuste iudicabis proximum tuum, siue diues sit ille siue peregrinus; nulla erit distantia personarum, ita paruum audietis ut magnum; nec accipietis cuiusquam personam, quia Dei iudicium est. Idcirco uterque eorum in huiusmodi criminis accusatione si negauerit, pari iudicio examinetur.

14. De operibus seruilibus que diebus Dominicis non sunt agenda. Statuimus  quoque secundum quod in lege Dominus precepit, ut opera seruilia diebus Dominicis non agantur, sicut et bone memorie genitor meus in suis synodalibus edictis mandauit, quod nec uiri ruralia exerceant, nec in uinea colenda, nec in campis arando, nec in metente uel fenum secando, uel sepem ponendo, nec in siluis stirpando,  uel arbores cedere, uel in petris laborare, nec domos struere, nec in orto laborent, nec ad placita conueniant, nec uenationes exerceant; et tria carraria opera licet fieri in die dominico, id est hostialia carra, uel uictualia, et si forte necesse erit corpus cuiuslibet duci ad sepulchrum. Item femine opera  textilia non faciant, nec capulent uestitus, nec consuant, uel acupile fiant, nec lanam carpere, nec linum battere, nec in publico uestimenta lauare, nec berbices tondere habeant licitum: ut omnimodis bonorum requies die Dominico persoluatur; sed ad missarum solemnia ad ecclesiam undique conueniant, et laudent Deum pro omnibus bonis, que nobis in illa die fecit.

15. Qui uxorem habet et simul concubinam. De eo qui uxorem habet, si concubinam habuerit, non communicet. Ceterum autem is qui non habet uxorem, et pro uxore concubinam habet, a communione non pellatur, tantum aut unius mulieris, aut uxoris aut concubine, ut ei placuerit, sit coniunctione contentus. Alias uero uiuens, abiciatur, donec desinat  aut ad penitentiam reuertatur.

16. De paruulis infirmis baptizandis. Si paruulus egrotans ad quemlibet presbiterum baptismi gratia de cuiuslibet parrochia allatus fuerit, ei baptismi sacramentum nullomodo non negetur. Si quis hoc munus petenti [303 1Kb] concedere detractauerit, et ille paruulus absque baptismatis gratia mortuus fuerit, nouerit se ille, qui eum non baptizauit, pro eius anima rationem redditurum in die iudicii.

17. Ut nullus presbyter alii suam parrochiam interuenire presumat. Nullus presbyter fidelibus sancte Dei ecclesie de alterius presbyteri parrechia persuadeat, ut  suam ecclesiam concurrant derelicta propria ecclesia, et suas decimas sibi dent. Sed unusquisque sua ecclesia contentus et populo,  quod sibi non uult fieri, alteri nequaquam faciat, iuxta illud euangelicum  : Quecumque uultis ut faciant uobis homines, hec eadem facite illis. Quisquis autem contra hec constituta uenerit, aut his monitis nostris reniti temptauerit, aut gradum se sciat amissurum, aut [304 1Kb] in carcere longo tempore detinendum.

18. Ut nullus alterius  clericum sollicitet. Hoc quoque modis omnibus prohibemus, ut nullus uestrum alterius clericum sollicitet aut recipiat, quia grauis de hac re in sacris canonibus sententia est.

19. Ut nullus presbyter munera dare  presumat alterius ecclesiam subripere. Si quis presbyter  inuentus fuerit alicui clerico aut laico munera dare aut dedisse, ut ecclesiam alterius presbiteri subripiat, sciat se pro hac rapina et seua cupiditate aut gradum amissurum, aut in carceris erumna longo tempore penitentiam agendo detinendum.

20. De presbiteris qui habuere coniugia. Quicumque  discernit a presbitero qui uxorem habuit, quod non oporteat eo ministrante de oblatione percipere, anathema sit.

21. Ut presbyteri honorem habeant. Quod non oporteat diaconum coram presbytero sedere, sed iussione presbyteri sedeat. Similiter autem et diaconus honore habeatur ab obsequentibus, id est subdiaconis et omnibus clericis.

22. Non licet in quadragesima festa celebrare. Quod non oporteat in quadragesima panem benedictionis offerri nisi sabbato et dominico, id est natalicia uel festa sanctorum celebrare.

23. Non licere clericis spectaculis [305 1Kb] ludicris [306 1Kb]  interesse. Quod non oporteat sacerdotes aut clericos quibuscumque spectaculis in cenis aut in nuptiis interesse, sed antequam thimelici [307 1Kb] ingrediantur, exsurgere eos conuenit atque inde descendere [308 1Kb] .

24. Non licere missam cantare in domo. Quod non oporteat in domibus oblationes celebrari ab episcopis uel presbiteris, id est missam cantare.

25. In concilio Chalcedonense. Quod non oporteat episcopos aut quemlibet ex clero per peccunias ordinari; qui utique deponendi sunt, et qui ordinet et qui ordinantur, nec non et qui mediator inter eos.





KAROLI II SYNODUS SUESSIONENSIS.  [1Kb]





[NOTA.]

 Ista capitula constituta sunt a domno Karolo in synodo apud Suessionis ciuitatem, in monasterio sancti Medardi, anno incarn. Domini 853, in mense Aprili [309 1Kb] .

1. Regnante in sempiternum domino Deo uniuersorum, anno [310 1Kb] incarnationis eiusdem domini Dei nostri Iesu Christi 853, anno uero regni gloriosi Karoli, filii Hludowici religiosissimi augusti, tertio decimo, indictione prima, episcopis iuxta instituta canonum synodum celebrare uolentibus, annuit idem rex Karolus, eosque apud urbem Suessionum in monasterio sancti Medardi et sancti Sebastiani, 10 Kalendas Maias conuenire precepit; ubi posthabitis secularibus curis, ipse quoque rex adesse dignatus est, ut non solum deuotione ecclesie se filium esse ostenderet, uerum etiam, sicubi opus esset, protectorem  regia potestate monstraret. Cum itaque presules diuersarum ecclesiarum, pio rege multa humiliter et prudenter proponente, tractassent potius quedam quam diffinissent, 6 Kalendas Maias synodo presidentibus Hincmaro Remorum, Wenilone [311 1Kb] Senonum, Amalrico Turonorum [312 1Kb] , metropolitanis episcopis, idem Remorum metropolitanus episcopus uenerabilis Hincmarus ostendit non paucos a decessore suo Ebone [313 1Kb] , postquam canonice depositus fuerit, nec uero [314 1Kb] canonice restitutus, inrationabiliter ordinatos. Iam rex absque ulla ambitione synodum solus ingressus, simpliciter cum episcopis residebat. Serie igitur depositionis memorati Ebonis plenissime prolata, multis metropolitanis pluribusque  aliis episcopis, qui auctores fuerunt, recitatis, restitutionis autem illius [315 1Kb] non canonice, immo nec ueresimilis, paucis admodum et aliarum regionum presulibus nominatim expressis, claruit prefatum Ebonem episcopale officium illicite repetisse, quosque gradibus ecclesiasticis estimatus fuerit promouisse, damnationi potius obnoxios effecisse: Hincmarum autem successorem eius, canonicis sanctionibus caute ac subtiliter obseruatis, ad sedem accessisse, et preter decreta maiorum in hac parte nichil omnino moliri; sicut [316 1Kb] in gestis synodalibus exinde ab episcopis eiusdem concilii more canonico confirmatis plenius edocetur.

2. Postmodum uenerabilis Wenilonis [317 1Kb] Senonice urbis metropolitani episcopi suffraganeus Neuernensis  ecclesie, nomine Herimannus, pro suis excessibus [318 1Kb] , quos corporali molestia sepe dicebatur admittere, a sanctis presulibus modeste [319 1Kb] et acriter increpatus est, quod prius frequenter correptus, ordini sacratissimo perseuerantia leuitatum [320 1Kb] adhuc iniuriam faceret. Et in presentia principis infirmitatem pastoris nequaquam fastidientis, iniunctum est metropolitano eius, ut adiunctis secum aliquot episcopis, ad oppidum Neuernense [321 1Kb] accederet, et omnia ibi negotia ecclesiastica sapienter componeret; ipsum uero cepiscopum suum Herimannum apud urbem Senonum secum haberet, donec [322 1Kb] estiuum tempus, quod ualde contrarium infirmitati illius ferebatur, pertransiret, et sic, Domino annuente,  abstinentia competenti assuetum, episcopali grauitate instructum, apostolicis moribus informatum, clerus et populus eum ad sedem propriam utiliter, fauente Dei [323 1Kb] gratia, reuocaret.

3. De Burchardo etiam, qui Carnotenam [324 1Kb] ecclesiam tenebat, statutum est ut aut se idoneum ad sumendum episcopalem gradum admonitu Wenilonis metropolitani episcopi ostenderet, aut certe pronam in se clementiam principis cognoscens, cederet [325 1Kb] , in utroque Dei iudicium experturus. Igitur sequenti die causa illius ad medium deducta, uenerabiles episcopi, Remorum metropolitanus Hincmarus, Ludgunensium Pardulus, Aurelianorum Agius [326 1Kb] , seorsim eum admonere precepti sunt, ut si [327 1Kb] absque discrimine ualeret, officium se posse aggredi fateretur; aut si  non posset, propter Dei timorem, impossibilitatem ingenue confiteretur. Parte cleri, que presens erat, hac laicorum bonum ei testimonium perhibente, memoratis presulibus suadentibus, ad concilium intromissus, tanto quidem gradu se dignum esse profiteri arrogantie asseruit esse, non ueritatis. Si quis uero crimen aliquod sibi uellet obicere, ad id purgandum se paratum esse firmauit. Nullo qui id conaretur existente, decreuit sancta synodus, ne diu Carnotum sedes uacaret, sed directis illuc, secundum uoluntatem metropolitani episcopi uenerabilis Wenilonis, qui electionem prefati Burchardi [328 1Kb] recognoscerent, et ipsi referrent, optantibus [329 1Kb] canonice ordinaretur episcopus.

4. Preterea Cenomannice [330 1Kb] urbis Aldricus episcopus,  paralysi dissolutus, epistolam direxit, causam sue absentie insinuans, petensque ut maxime sibi adhuc [331 1Kb] uiuenti, et quandocumque [332 1Kb] defuncto, sacris precibus opitularentur. Quod exuberantes caritate se facturos omnes promiserunt, et metropolitano illius, Turonice urbis uenerabili episcopo Amalrico, ut ad eandem urbem accederet, iniunxerunt, et quecumque essent eidem ecclesie proficua, ut strenue exequeretur, unanimiter preceperunt [333 1Kb] .

5. Ante hoc tempus uenerandi concilii, obtinente Pippino, Pippini regis filii Hludowici piissimi augusti filio, Aquitaniam, consentiente etiam auunculo eius glorioso rege Karolo, cui eadem prouincia in partem obtigerat, ecclesiastica disciplina et militari soluta, eadem regio a suis indigenis ualde uastata est, et  multi illic impune illicita perpetrarunt. Tandem aliquando respiciente Deo populum suum, idem Pippinus a suis contemptus et desertus, atque in potestatem auunculi sui Karoli redactus, consilio reuerendissimorum pontificum et procerum attonsus, et in habitu monachico ad monasterium sancti Medardi custodiendus et docendus deductus est. Ibi duo quidam monachi habitu, sui propositi uix credibiliter transgressores, ardentes immodica cupiditate, eundem Pippinum abducere conati sunt, et pacem christiani populi  dissipare. Quos presentibus diuersorum cenobiorum religiosis abbatibus, et causam subtiliter iuxta regulam beati Benedicti examinantibus, concors congregatio sancti Medardi a sua unanimitate precidit, attestata se ab horum crimine longe absistere, quod usitatas culpas iam inde ab initio huius religionis monachorum omnium, preter duntaxat Eutychis et aliorum hereticorum, facile superaret. Eiectos iussu uenerabilis Rothadi [334 1Kb] , Suessionum episcopi, ad synodi audientiam archidiaconus deduxit; et partim confessi, partim conuicti conspirationis malum perpetrasse, canonum seueritate depositi sunt---presbyteri quippe erant---et separatim in monasteria sui ordinis longe distantia relegati, ut deinceps nemo tale quid committere auderet, nisi qui similia perpeti non timeret.

 6. Post hec gloriosissimus domnus rex Karolus coram sacra synodo quemdam diaconum Remensis ecclesie nomine Ragamfridum impetiit, quod precepta falsa regio nomine compilasset, sicut ad eum quorumdam suggestionibus et uerisimilibus indiciis esset perlatum. Unde quia putatum est quibusdam significationibus, ut purgationem sui isdem diaconus subterfugere uoluisset, aliis aliter dicentibus, uisum est omnibus in eodem sacro conuentu degentibus,  ut ab omni concilio illi interdiceretur, ne a parochia Remensi quoquo modo presumpsisset [335 1Kb] abscedere, donec se ab illis que ei impingebantur idoneum redderet, uel competenter satisfacere procuraret. Quod et omnibus singillatim episcopis illi auctoritate episcopali precipientibus, ex diuino mandato est interdictum.

7. Septima actione eidem sacre synodo idem christianissimus domnus rex Karolus hec que sequuntur capitula proposuit,  et consultu eorumdem episcoporum ea per regnum suum innotescenda, exercenda et conseruanda commonuit, precepit et confirmauit.


 Codex suppl. Lat. 75. [1Kb]

6. Ut in ciuitatibus, et monasteriis utriusque sexus et ordinis, Dei cultus quam proxime fieri posset instauraretur, statuit sancta synodus, annitente pio principe, ut idonei legati dirigerentur, qui singulorum locorum statum solertissime perscrutarentur; et que ipsi per se non ualerent corrigere, iudicio proxime futuri concilii, et potestati regie reuelarent.

7. Decreuerunt preterea sancti pontifices, ut ecclesie que olim indulgentia  religiosorum principum, uel aliorum fidelium deuotione, immunitatem meruissent, ea in perpetuum perfrui sinerentur.

8. Et ut ex possessionibus que ecclesiastice certis indiciis comprobantur, nec plene propter uarias necessitates possunt restitui, saltem none ac decime tribuantur.

9. Et ut in locis sacratis diebus dominicis uel aliis solemnitatibus iudicia publica non exerceantur; neque enim fas esse, ibi reos puniri, ubi  respectu diuine reuerentie misericordiam consensu fidelium consequuntur.

10. Illud quoque cunctis uolentibus confirmatum est, qui disciplina ecclesiastica noxii, siue ingenui siue serui, cercentur, nulli audeant eos tueri, et uindictam eorum in quoslibet ad potestatem episcoporum pertinentium retorquere. Quod si qui deinceps presumpserint, et excommunicationem ecclesiasticam,  et motum indignationis regie perpessuros.

11. Obtentum est etiam a deuotissimo principe, ut incesti, et quilibet alii perditi, examen episcoporum refugientes, per iudices publicos ad eorum presentiam deducantur, ne alterius illecebram peccandi nutriat impunitas uitiorum.

12. Postremo quod a quibusdam conseruabatur, prefixum est generaliter ab omnibus custodiendum, ne ulle res ecclesiastice absque regis conniuentia commutentur.



CAPITULARE MISSORUM. Ista capitula constituta sunt a domno Karolo in synodo apud Suessionis ciuitatem in monasterio sancti Medardi, anno incarnationis Dominice 853, in mense Aprili [336 1Kb] .

1. Ut missi nostri per ciuitates et singula monasteria,  tam canonicorum quam monachorum siue sanctimonialium, una cum episcopo parechie uniuscuiusque in qua consistunt, cum consilio etiam et consensu [337 1Kb] ipsius qui monasterium [338 1Kb] retinet, quem [339 1Kb] uolumus et expresse precipimus ut presens sit, uitam inibi degentium et conuersationem inquirant, et ubi necesse est corrigant, et ubi desunt, congruas officinas construere [340 1Kb] iubeant; et ubi sunt [341 1Kb] facte, et per neglegentiam sunt destructe, instaurari precipiant, et uictum ac potum et uestimentum atque cetera necessaria, pro qualitate et possibilitate loci et inhabitantium necessitate, ordinent; et hospitalitatem superuenentium hospitum et receptionem pauperum ibidem disponant et ordinent. Ecclesie quoque luminaria  et ornatum debitum ordinent, et thesaurum ac uestimenta seu libros diligenter inbreuient, et breues nobis reportent. Inbreuient etiam, quid unusquisque ecclesiarum prelatus, quando prelationem ecclesie suscepit, ibi inuenerit, et quid modo exinde ibi minus sit, uel quid uel quantum sit superadditum. Quid [342 1Kb] etiam Nortmannis per nostram commendationem siue sine nostra commendatione datum sit, quidue relictum, uel quid a quoquam ibi in eleemosyna datum. Numerum etiam canonicorum et monachorum siue sanctimonialium uniuscuiusque loci describant, et nobis referant; ut secundum qualitatem et quantitatem loci, cum consilio episcoporum et fidelium nostrorum, ubi minor numerus fuerit, nostra auctoritate addamus; ubi uero indiscretione  prelatorum superfuerit, ad mensuram redigamus. Inquirant [343 1Kb] quoque, quot tempore aui nostri Karoli et domni genitoris nostri Hludowici unoquoque in loco fuerint, et quot modo sint, et ubi loca a Nortmannis siue a quibuslibet aliis destructa sunt et penitus adnullata, quot ibi nunc propter paucitatem rerum et deuastationem earumdem constitui uel ordinari  possint, ut inde cum consensu fidelium nostrorum ordinemus, quid de cetero agendum sit. Et qualiter abbatiarum prelati, et in locis sacris inhabitantes, de his que missi nostri preceperint, obedierint, nobis diligentissime et capitulatim referant.

2. Ut missi nostri diligenter inuestigent per singulas parochias, simul cum episcopo, de monasteriis que Deum timentes in suis proprietatibus edificauerunt, et ne ab heredibus eorum [344 1Kb] diuiderentur, parentibus et predecessoribus nostris sub immunitatis defensione tradiderunt, et postea in alodem [345 1Kb] sunt data; ut describant que sint, et a quo uel quibus in proprietatem data sunt, et nobis renuntiare procurent; ut cum episcopis et ceteris fidelibus nostris consideremus, quid et qualiter inde, secundum  Dei uoluntatem et nostram salutem, agere debeamus.

3. Ut missi nostri per singulas parochias, una cum episcopo parochie ipsius, requirant de capellis et de abbatiolis ex casis Dei in beneficium datis, qualis census inde exeat, ut ecclesia de qua sunt exinde uestituram habere possit, et nobis renuntient, ut hoc nostra auctoritate commendetur atque firmetur, et secundum qualitatem uel quantitatem loci clericos et luminaria ibi ordinent, et loca restaurari faciant.

4. Denuntiandum est omnibus, et a missis nostris ordinandum, ut omnes ecclesie et presbyteri sub immunitate ac priuilegio, et ordinatione atque dispositione episcoporum singularum parochiarum in quibus  consistunt, secundum auctoritatem canonicam et capitularia domni Karoli imperatoris aui nostri, et pii augusti Hludowici domni et genitoris nostri, permaneant.

5. Ut missi nostri diligenter inuestigent cum episcopo et prelatis monasteriorum, et per fideles et strenuos uiros, in unaquaque parochia de rebus ecclesiasticis in alodem datis; et sicut euidentibus et ueris indiciis [346 1Kb] ac auctoritatibus compererint, diligenter a quo et quibus date sint [347 1Kb] , uel quantum exinde sit [348 1Kb] , describant, et nobis renuntient.

6. Ut missi nostri expresse et cum omni diligentia, cum episcopo et prelatis monasteriorum per singulas parochias, requirant de rebus ecclesiasticis  unde none et decime solui debent [349 1Kb] et non soluuntur, et [350 1Kb] persolui ab easdem [351 1Kb] res retinentibus faciant. Et si aliqua contradictio, que rationabilis uideatur, oborta fuerit, describatur, et prelatus ipsius case Dei unde res esse noscuntur, et ille qui eas detinet et nonam ac decimam soluere detrectat [352 1Kb] , simul cum missis nostris ad nostram iubeatur  uenire presentiam; ut tunc ueritate comperta, et diffinitione decreta, quod rationabiliter inuenerimus, inde precipiamus. uolumus etiam ut inuestigent missi nostri, qualiter illi qui easdem res ecclesiasticas, unde decime dantur siue non dantur, illas saluas habeant, et in casticiis [353 1Kb] , et in syluis custoditis, uel si terre aut mancipia inde perdita sint, uel aliquid huiusmodi, aut si familia oppressa sit contra legem, et omnia per breues nobis renuntient missi nostri.

7. Ut missi nostri per singulas parochias comitibus et rei publice ministris ex banno nostro precipiant, ne malla uel placita in exitibus et in atriis ecclesiarum, et presbyterorum mansionibus, neque in dominicis uel festiuis diebus tenere presumant;  sed comes conuenientem locum consideret et inueniat, ubi stationem ad mallum tenendum constituat; quia nefas est ibi reos puniri, ubi respectu diuine reuerentie misericordiam, consensu fidelium nostrorum et decreto predecessorum nostrorum, consequuntur.

8. Ut missi nostri comitibus et omnibus rei publice ministris firmiter ex uerbo nostro denuntient atque precipiant, ut a quarta feria ante initium quadragesime, nec in ipsa quarta feria, usque post octauas pasche, mallum uel placitum publicum, nisi de concordia et pacificatione discordantium, tenere presumant. Similiter etiam a quarta feria ante natiuitatem Domini usque post consecratos dies obseruent, necnon et in ieiuniis quatuor temporum, et in  rogationibus, et in diebus pentecostes simili obseruatione eosdem feriatos dies uenerari omnimodis studeant.

9. Ut missi nostri omnibus per singulas parochias denuntient, quia si episcopus aut ministri episcoporum pro criminibus colonos flagellauerint cum uirgis propter metum aliorum, ut ipsi criminosi corrigantur  cum tali discretione sine ulla occasione indebita, sicut in sinodo conlocutum est; et uel inuiti [354 1Kb] , penitentiam temporaliter et corporaliter agant, ne eternaliter pereant; si seniores ipsorum colonorum [355 1Kb] indigne tulerint, et aliquam uindictam inde exercere uoluerint, aut eosdem colonos ne distringantur contendere presumpserint, sciant, quia et bannum nostrum component, et simul cum excommunicatione ecclesiastica nostram [356 1Kb] harmiscaram [357 1Kb] durissimam sustinebunt.

10. Ut missi nostri omnibus rei publice ministris denuntient, ut comites uel rei publice ministri simul cum episcopo [358 1Kb] uniuscuiusque parochie sint in ministeriis illorum, quando idem episcopus suam parochiam circumierit, cum episcopus eis notum  fecerit; et quos per excommunicationem episcopus adducere non potuerit, ipsi regia auctoritate et potestate ad penitentiam uel rationem atque satisfactionem adducant.

11. Sciant etiam fideles nostri quia concessimus in sinodo uenerabilibus episcopis, ne super beneficia ecclesiastica uel prestarias, etiamsi episcopus aut quilibet monasteriorum prelatus inrationabiliter petierit, precepta confirmationis nostre ullo modo faciamus. Et ideo ab inrationabili petitione se unusquisque compescat.

12. Ut missi nostri omnibus per illorum missaticum denuntient, ne commutationes rerum uel mancipiorum quilibet prelatus earumdem rerum ecclesiasticarum  sine licentia uel consensu nostro facere presumat, neque mancipia ecclesiastica quisquam [359 1Kb] nisi ad libertatem commutet. uidelicet ut mancipia que pro ecclesiastico dabuntur, in ecclesie seruitute permaneant; et ecclesiasticus homo qui commutatus fuerit, perpetua libertate fruatur.





KAROLI II SYNODUS APUD uERMERIAM.  [1Kb]





[NOTA.]

 Hec que sequuntur diffinitiones in synodo apud uermeriam palatium habita, acte sunt anno suprascripto, in mense Augusto, indictione prefata.

1. Omnibus sancte dilectionis fratribus ad quorum  hec poterunt peruenire notitiam, Wenilo Senonum, Hincmarus Remorum, Paulus Rotomagensium, Amalricus Turonum, archiepiscopi, Pardulus Lugdunensium  , Teutboldus Lingonum, Hucbertus Meldensium, Ansegaudus Abrincatum, Hrothadus Suessionum, Immo Nouiemagensium, Hilmeradus Ambianensium,  Yrminfridus Beluacensium, Erpeinus Siluanectensium, Baltfridus Baiocacensium, Guntbertus Ebrocensium, Eirardus Lixouiensium, Erloinus Constantie, Hildebrannus Sagorum, Godelsadus  Cabillonensium, Ionas Aeduorum, Braidingus Matisconensium, Agius Aurelianensium episcopi, apud uermeriam [360 1Kb] palatium iussu gloriosi principis Karoli, anno ab incarnatione Domini 853, indictione prima, 6 Kalend. Septembris, in nomine eiusdem domini nostri Iesu Christi synodaliter congregati,  salutem. Notum fraternitati uestre fieri uolumus, quia nuper instanti anno per presentem primam indictionem apud urbem Suessionum, decimo Kalendas Maias, ad synodum conuenientes, cui sacro conuentui idem gloriosus rex suam est dignatus exhibere presentiam, inter cetera ecclesiastica negotia, de uenerabili fratre nostro Herimanno, Niuernensis urbis episcopo, questionalis est ratio nobis oblata. uidelicet quia infirmitate preoccupatus seu prepeditus corporea, sepe ineptire, et quedam que ad naufragium rerum et facultatum ecclesiasticarum pertinere, atque ad saluationem ac debitam seu rationabilem dispensationem impedire poterant, nisi celeri remedio subuentum foret, agere indiscrete soleret. Cuius suggestionis certa experimentorum documenta euidentius  perquirentes, aliquanta inuenimus, que nobis fidem fecerunt aliis que audieramus sensum accommodare. Unde secundum quod in decretalibus epistolis beati Gregorii exemplo reperimus, statuimus illi economum [361 1Kb] persuadere, qui ei suffragium et ecclesie sibi commisse custodiam debitam et canonicam exhiberet, donec annuente Domino isdem frater uenerabilis a sua infirmitate optabiliter conualesceret. Sed quoniam intimatum est nobis, in sua ecclesia neminem posse reperiri qui interim eundem uenerabilem, partim indebita forte pietate, partim reuerentia seniorali, secundum modum a nobis constitutum custodire aut uellet aut posset, consilii consultu illum hortati sumus, ut cum domno Wenilone prenominato, scilicet reuerendissimo  confratre nostro et archiepiscopo suo, maneret, illeque ei conueniens studium impertiri curaret, et ecclesie Niuernensi ea quibus indigeret uisitatorio officio impenderet et ordinaret, quousque estiuum tempus, quod huiusmodi infirmitati, qua impediri dicebatur, ualde contrarium est, pertransiret, et sepefatus dilectissimus ac uenerabilis frater noster, ut prediximus, a sua infirmitate inmelioraretur, et sue potestati sueque ipsius custodie, sueue ecclesie dispositioni, ut est debitum, restitueretur. Que quoniam, gratias Deo, ad uotum iuxta diuinam ordinationem, ut fuerant disposita, sunt quoque perducta, et canonica iubet auctoritas, ut ab uno quilibet reiectus episcopo, non dicamus a  tantis pro tempore et ad tempus remotus secundum quendam modum episcopis, non recipiatur sine testimonii aut litterarum euidentissimo documento, per hos nostre humanitatis apices plerunque dictum uenerabilem fratrem nostrum sue ditioni et potestati, atque episcopali custodie, sueque ecclesie gubernationi debite restituimus, et nos eum non morum uitiis, aut peccatis publicis, que censura damnat ecclesiastica, a sua illum ecclesia aliquantulum remouisse, quod sine aperta conuictione uel manifesta confessione fieri non licet, qua de re et non libet, sed corporee sue infirmitati, et ecclesie  sibi commisse necessitati pietatiue, consuluisse manifestissime demonstramus. Quod ut presentibus scilicet et futuris temporibus enucleatius cognoscatur, his gestis manibus propriis subterfirmare decreuimus.

2. In nomine Patris, et Filii, et Spiritus sancti. Episcopi qui iussu gloriosi principis domni nostri Karoli ad synodum in uermeriam palatium conuenimus, id est, Wenilo archiepiscopus, Paulus archiepiscopus, Amalricus archiepiscopus, Hincmarus archiepiscopus, [362 1Kb] , Teutboldus episcopus, Ansegaudus episcopus, Pardulus episcopus [363 1Kb] , Hrothadus episcopus, Immo episcopus, Yrminfridus episcopus, Erpoinus episcopus, Hilmeradus episcopus, Agius episcopus, Erloinus episcopus, Baltfridus episcopus,  Guntbertus episcopus, Eirardus episcopus, Hildebrannus episcopus, Ionas episcopus, Godelsadus episcopus, Braidingus episcopus, Chuonrado inclyto et nobilissimo uiro presentem et eternam optamus in omnium saluatore salutem. Cum inter cetera ecclesiastica negotia de ordinabili dispositione monasterii sancti Dyonisii disponeremus, uenerunt monachi ipsius sacri cenobii [364 1Kb] in presentia uenerande synodi [365 1Kb] , deferentes auctoritates, uidelicet testamentum quod sancte recordationis abba Fulradus [366 1Kb] de monasterio Lebraha, ubi sanctus Alexander martyr quiescit humatus, et de cella que ad sanctum Yppolitum nominatur, seu de rebus aliis quas per idem testamentum isdem uenerabilis abbas sancto Dyonisio contulerat, necnon et priuilegium  quod exinde sancta sedes apostolica per beatum Stephanum papam eidem monasterio super prefato testamento fecerat, dicentes quod uenerabilis abbas illorum domnus Hludowicus, ex precepto gloriosi regis domni nostri Karoli, eos consuluisset, ac consensum eorum quesisset, quatinus prescriptum monasterium uobis in precariam, acceptis rebus uestra traditione ad eandem casam Dei delegandis, concessisset: quod consentire sine consultu sui episcopi atque archiepiscopi, immo sacre synodi, non auderent. Quam causam subtiliter inuestigantes, et ad liquidum cognoscentes, diffiniuimus iuxta sacram et diuinam auctoritatem, atque secundum testamentum prefati pie recordationis Fulradi,  necnon et secundum decretum apostolice sedis, nullo unquam tempore iam dictum monasterium sancti Alexandri cum rebus sibi pertinentibus a maiore monasterio sancti Dyonisii quocumque ingenio diuellendum, nec beneficiario neque precario iure distrahendum. Subiunxerunt etiam idem monachi, quod uestra commendatione ac iussione, immo etiam actione, idem monasterium cum rebus sibi subditis in uestram ditionem redactum et assumptum, quin etiam usurpatum habuissetis. Quod quam absurdum et contra legem atque iustitiam sit, si tamen ita se res habet, ipsi etiam peruidetis. Unde  uestram paterna et caritatiua seu auctoritatiua cum interpositione diuini nominis et episcopalis auctoritatis nobilitatem hortamur et obtestamur, ut hoc nullatenus agere ulterius attentetis; sed et si molitum est, ab huiusmodi molitione uel actione uos uestrosque compescatis; quia et contra Deum et contra omnem auctoritatem contraque uestram salutem esse dinoscitur. Sciatis etiam, quia domnum et seniorem nostrum regem gloriosissimum Karolum et humili suggestione et diuina auctoritate  obsecrauimus, prefatoque uenerabili abbati et monachis suis precepimus, ut in hoc nulli adsensum prebeant, quoniam nec uobis nec cuiquam fidelium expedit talia postulare. ualeto, uir nobilissime, et admodum nobis in Christo carissime.

3. Sed et capitula que synodali consultu domnus rex Karolus in concilio memorato apud Suessionis ciuitatem sacro proposuit conuentui, coram fidelibus suis in eodem palatio uermeria relegi fecit, et ab omnibus consonanter suscepta sunt et accepta.






HLOTHARII ET KAROLI CONuENTUS APUD uALENTIANAS.  [1Kb]





[NOTA.]

 De his capitulis que subsequuntur adnuntiauerunt populo domni reges Hlotharius et Karolus, quando in ipso anno incarnationis Domini conuenerunt ad ualentianas per mensem Nouembrium.



Adnuntiatio domni Hlotarii.

1. De missis directis per regnum, ut populus pacem et iustitiam habeat. De raptoribus, de predatoribus, de latronibus et aliis malefactoribus, et de omnibus iustitiis.

2. Ut ubi missatici simul uenerint, missi simul ueniant. Et si de uno regno in aliud aut de uno missatico in aliud fugerint, simul eos constringant.

3. Ut ubicumque fugerint, illuc indiculus transmittatur, ut comes illos distringat, aut cum alode [367 1Kb]  aut per quodcumque potest, ut illuc reueniat, et emendet ubi [368 1Kb] malum [369 1Kb] fecit.

4. Ut missis commendetur, ut faciant iustitias; et si non fecerint, quod ipsi pergere debeatis.

5. Ut si necessitas alicui fuerit, omnes sint parati, quomodo inuicem uos adiuuetis.


Sequitur adnuntiatio Karoli gloriosi regis.

1. De adnuntiatione episcopali, et de honore sacerdotum.

2. De reedificatione ecclesiarum, et de nonis ac decimis.

3. De obseruatione capitulorum domni Karoli et domni Hludowici de ecclesiis.

 4. De obseruatione pacis, et cauenda rapacitate et oppressione rerum ecclesiasticarum ac pauperum.

5. Quod nos cum consilio fidelium nostrorum ordinare uolumus, qualiter honeste et sine indigentia in curte nostra, sicut antecessores nostri fecerunt, uiuere possimus. Et comites ac ceteros fideles nostros admonemus, ut ipsi sic suum esse et uiuere ordinent, qualiter propter illorum necessitatem uicini eorum ac pauperes non opprimantur.

6. De concordia et mutuo adiutorio episcopi et comitis, ad iustitias faciendas et diuinum ministerium exsequendum.

7. De iustitiis per episcopos et missos ac comites nostros in [370 1Kb] regno nostro studendis.

 8. De raptis et coniunctione sanctimonialium atque propinquarum seu sponsarum aliorum, ut quod in preterito actum est, secundum consilium et iudicium episcoporum corrigatur, et de cetero omnimodis caueatur.

9. Quod si aliquid per necessitatem in ecclesiis Dei aut contra aliquem fidelium nostrorum fecimus, hoc quam citius potuerimus libentissime emendabimus. Et de cetero si aliquis apud nos parem suum nocere uoluerit, hoc secundum consuetudinem antecessorum nostrorum diffinire uolumus.

10. De placito nostro, et de communi adiutorio contra Nortmannos, et de conlocutione nostra fraterna






KAROLI II CONuENTUS SILuACENSIS. [1Kb]





[NOTA.]

 Sequuntur capitula que in ipso anno, et in ipso mense Nouembrio, domnus Karolus consultu fidelium suorum in Siluatico [371 1Kb]  edidit, et per regnum suum a missis suis adnuntiari et obseruari precepit, sed  et missos suos, sicut subsequitur, per regnum suum ordinauit [372 1Kb] .

In nomine sancte et indiuidue trinitatis. Karolus  gratia Dei rex [373 1Kb] , dilectis et fidelibus missis nostris per regnum nostrum constitutis, salutem. Sicut uobis notum esse credimus, cum dilectissimo fratre nostro Hlothario apud ualentianas locuti fuimus, et communi consilio cum fidelibus nostris [374 1Kb] communibus considerauimus, ut inter cetera sancte Dei ecclesie et nostri principatus ac regni nobis a Deo commissi negotia necessaria, de his que subsequuntur uos specialiter ammoneremus; ut sicut hic descripta habentur, una cum Dei adiutorio [375 1Kb] , prout melius potueritis, strenue exsequi procuretis, et hoc presentaliter necessarium opus sine aliqua dilatione uel excusatione, sicut in missaticis coniuncti et deputati estis, simul conueniatis, et hoc ad perficiendum quantocius inchetis; et quantum uel qualiter inde factum  habueritis, unusquisque uestrum, sicut in missaticis constituti estis, de unoquoque missatico nobis ad conloquium quod in proximo cum fratribus nostris habebimus, renuntiare procuret. Et si contigerit, ut aliquis uestrum nostro seruitio uel infirmitate aut quacumque occasione detentus fuerit, pro hoc alii non dimittant ut commendata exsequi non studeant; etiam si unus uacauerit a predictis occasionibus [376 1Kb] , ipse, quantum Deus dederit, iussa perficere [377 1Kb] studeat [378 1Kb] .


Ista denuntianda sunt populo a missis nostris.

1. Nostri seniores, sicut audistis, parabolauerunt  simul, et considerauerunt cum communibus  illorum fidelibus de Dei seruitio, et sancte ecclesie ac regni statu, et qualiter uos qui in regno consistitis pacem et iustitiam habere possitis; et ordinauerunt missos per regnum illorum, qui in hoc decertent, quantum Deus adiutorium dederit.

2. Inter omnes iustitias quas ordinauerunt ut unusquisque habeat, primo considerauerunt de honore ecclesiarum Dei, et orphanorum ac uiduarum causis, et de regalibus iustitiis. Tum maxime de raptoribus puellarum, et uiduarum causis, et sanctimonialium, et de his qui presbyteros flagellare presumunt, et qui presbyteros de ecclesiis sine episcoporum consensu eicere uel recipere, aut censum de manso, uel ex his que domnus et genitor noster in suis capitularibus ecclesiis in immunitate concessit,  exigere non timent, et qui censa [379 1Kb] de rebus ecclesiasticis ad ecclesias persoluere detrectant, ut firmiter inquirantur, et acriter distringantur, et plena iustitia inde fiat, secundum quod in capitularibus aui  et patris, illorum statutum habetur. Et ipsi per certos fideiussores ad presentiam illius in cuius regno tales inuenti fuerint, perducantur, ut inde ipse commendet, quid de tali homine fiat qui nec Deum timet, nec contra sanctos canones facere, nec legem et preceptum regium [380 1Kb] infringere pertimescit; salua censura ecclesiastica et episcopalis penitentie [381 1Kb] uindicta.

3. Similiter de collectis quas theudisca [382 1Kb] lingua heriszuph [383 1Kb] appellat, et de his qui immunitates infringunt, et qui incendia et uoluntaria homicidia et adsalituras in domos [384 1Kb] faciunt.

4. De latronibus autem commendauerunt, ut missi omnibus denuntient in illa fidelitate quam Deo et regi unusquisque debet [385 1Kb] et promissam habet,  et [386 1Kb] in illa christianitate qua [387 1Kb] pacem proximo unusquisque seruare debet, ut sine exceptione alicuius persone, nec pro amicitia, uel propinquitate, aut amore uel timore, ullus [388 1Kb] latronem celet, sed illum missis illorum manifestet, et ad accipiendum [389 1Kb] illum adiutorium quantum potuerit unusquisque prestet, et per [390 1Kb] sacramentum hoc missi illorum firmare faciant, sicut tempore antecessorum illorum consuetudo fuit. Et si aliquis missos illorum non obaudierit, si regis homo fuerit, per fideiussores ad illius presentiam perducatur. Si autem alterius homo fuerit, senior cuius homo fuerit, illum regi presentet.

5. Commendauerunt etiam, ut si alicui denuntiatum fuerit ut ad accipiendum [391 1Kb] latronem adiutorium  prestet, aut aliquis sonum inde audierit ut ad latronem accipiendum concurratur, et se inde retraxerit ut ad hoc adiutorium non prestet, si liber homo fuerit, bannum dominicum componat; et si colonus fuerit, sexaginta ictus accipiat. Et si latro ibi occisus fuerit, qui eum occiderit leudem [392 1Kb] inde non soluat, et nullus illi inde faidam portare presumat. Quod si quis facere presumpserit, per certos fideiussores ad regis presentiam perducatur.

6. Quicumque autem [393 1Kb] abhinc inante latronem receperit, maxime autem illum qui forbannitus fuerit, uel qui illos quos missi nostri forbannierunt recepit, postquam forbanniti ab eisdem missis nostris fuerunt, secundum quod constitutum est in capitularibus aui et patris nostri in libro III, capitulo 23,  si Francus est, cum duodecim similibus Francis iuret quod ipse latronem eum fuisse non scisset, licet pater eius sit, aut frater, uel propinquus. Si hoc iurare non potuerit, et ab alio conuictus fuerit quod latronem  in hospitio suscepisset, quasi latro et infidelis iudicetur; quia latro est, et infidelis est [394 1Kb] noster et Francorum; et qui illum suscepit, similis est illi. Si autem audiuit quod latro fuisset, et tamen non scit pro firmiter, aut iuret solus quod nunquam eum audisset, nec per ueritatem, nec per mendacium, latronem; aut sit paratus, si ille de latrocinio euictus fuerit, ut [395 1Kb] similiter damnetur.

7. Ut quando missi nostri latronem forbannierint, hoc et missis aliis et comitibus scire faciant. Et si de uno missatico [396 1Kb] in alium fugerit, si in uicinitatem uenerit [397 1Kb] , pro hoc missus qui eum forbanniuit non dimittat ut eum non persequatur et comprehendat. Et si longius fugerit [398 1Kb] , missus in cuius missaticum fugerit, si alodem [399 1Kb] habuerit, illi tollat,  et illum constringat ut [400 1Kb] illuc, uelit nolit, reueniat [401 1Kb] , et ibi malum emendet ubi illud perpetrauit. Et si in alicuius uillam fugerit, et ipsa eum contenderit, secundum quod in capitularibus aui et patris nostri scriptum habetur, inde fiat. Et si necesse fuerit, ut iustitia non proteletur, aduocato denuntietur ut ipsum latronem reddat, et eos qui eum contenderint [402 1Kb] presentet, ut debitam disciplinam inde sustineant, et emendationem inde congruam faciant. Quod si facere neglexerit usque ad secundam uicem, bannum dominicum inde componat; et sic per fideiussores ad presentiam eorum deducatur, ut et de illo, et de contradictoribus, et de ipso latrone, secundum quod causa coniacuerit, sic [403 1Kb] decernatur, ut ceteri metum habeant.

 8. Hoc etiam commendauerunt seniores nostri, ut si huiusmodi malefactores, sicut prediximus, de uno regno in aliud fugerint, similiter missi illius, de cuius regno fugerit, ad alios missos in illo regno, ubi fugit, hoc notum faciant, et illi missi eos constringant, ut ad illud regnum et ad illos missos reueniant, ut ibi distringi possint ubi malum fecerunt.

9. De aduenis qui oppressione Nortmannorum uel Brittannorum in partes istorum regnorum confugerunt, statuerunt seniores nostri, ut a nullo rei publice ministro quamcumque uiolentiam uel oppressionem aut exactionem patiantur; sed liceat eis conductum suum querere et habere, donec aut ipsi redeant ad loca sua, aut seniores illorum [404 1Kb] eos  recipiant. Nullus [405 1Kb] autem eos inseruire presumat, eo quod loco mercenarii apud aliquem manserint, nec censum aut tributum exigere. Quod si [406 1Kb] inuentus fuerit ex rei publice ministris aut aliis [407 1Kb] quibuslibet contra hoc pietatis preceptum facere aut fecisse, bannum dominicum exinde componat.

10. Ut omnibus denuntietur, qualiter cuncti sint preparati ad quamcumque necessitatem imminentem  ut secundum consuetudinem, prout necessitas euenerit, ad Dei seruitium et illorum, atque ad defendendam sanctam Dei [408 1Kb] ecclesiam et regnum, omnes sint preparati.

11. Capitula autem aui et patris nostri que in prescriptis commemorauimus, qui ex missis nostris non habuerint, et eis [409 1Kb] indiguerint, ut commissa per illa corrigere possint, sicut in eisdem capitulis iubetur, [410 1Kb] , de scrinio nostro uel a cancellario nostro accipiant, ut rationabiliter et legaliter cuncta corrigant et disponant.

12. Ut unusquisque missus in suo missatico prouisionem habeat, ut si aliquis de nostris fidelibus per missaticum suum [411 1Kb] transierit, aut ibi consistens  uel commanens rapinas uel depredationes, aut talia inlicita fecerit de quibus Deus offendi solet, et populus pro oppressione gemere; quatenus hoc subtiliter et ueraciter inuestiget, et nobis renuntiet, qualiter inde nos sic ordinemus, ut nec ipsum, nec alium hoc agere delectet.

13. Ut missi in illorum missaticis curam habeant, ne homines nostri aut alii quilibet uicinos suos maiores uel minores tempore estatis, quando ad herbam suos caballos mittunt, uel tempore hyemis, quando marascalcos [412 1Kb] illorum ad fodrum dirigunt, uicinos maiores uel minores [413 1Kb] depredentur aut opprimant. Et si egerint, hoc etiam, ut prediximus, ueraciter missi nostri inuestigent, et nobis renuntient,  ut in seniore hoc sic emendemus, quatenus homines suos in potestate habeat, et contenti sint debitis, et indebita iniuste non appetant [414 1Kb]


Istud sacramentum iurabunt Franci homines.

Ego ille adsalituram, illud malum quod scach [415 1Kb] uocant uel tesceiam, non faciam, nec ut alius faciat consentiam; et si sapuero qui hoc faciat, non celabo: et quem scio qui nunc latro aut scachcator est, uobis missis dominicis non celabo, ut non manifestem. Sic me Deus adiuuet et iste reliquie.


Istud sacramentum iurabunt centenarii.

Ego ille adsalituram [416 1Kb] , illud malum quod scach [417 1Kb] uocant uel tesceiam, non faciam, nec ut alius  faciat consentiam; et si sapuero qui hoc faciat, non celabo: et quem scio qui nunc latro aut scachcator est, uobis missis dominicis non celabo, ut non manifestem. Et de Francis hominibus in isto comitatu et in meo ministerio commanentibus nullum recelabo, quantum recordari potuero, ut per breuem uobis missis dominicis non manifestem. Sic me Deus adiuuet et iste reliquie.


 Missi autem et pagi per missaticos qualiter fuerunt tunc ordinati.

1. Hincmarus episcopus, Ricuinus, Engilscalchus, missi in Remitiano, uonziso, Stadiniso, Pertiso, Barriso, Camiziso, Catalaunio, uirtudiso, Bagensoniso, Tardaniso.

2. Pardulus episcopus, Altmarus, Theodacrus, missi in Lauduniso, Portiano, Suessonico, Urciso, et uadiso.

3. Imino [418 1Kb] episcopus, Adalardus abba, Waltcaudus, Odelricus, missi in Nouiomiso, uermendiso, Adertiso [419 1Kb] , Curtriciso, Flandra, comitatibus Engilramni, et in comitatibus Waltcaudi [420 1Kb] .

4. Folcoinus  episcopus, Adalgarius, Engiscalcus, et Berengarius, missi in comitatu Berengarii,  Engiscalchi, Gerardi, et in comitatibus Reginarii.

5. Hludowicus abba, Yrminfridus episcopus, Ingilwinus, Gozselmus, missi in Parisiaco, Melciano [421 1Kb] , Siluanectensi, uircasino, Beluacense, et uindoiliso

6. Paulus episcopus, Hilmeradus episcopus, Herloinus, Hungarius, missi in Rotinense, Tellau, uitnau, Pontiu, Ambianense.

7. Eirardus episcopus, Teodericus abba, Herloinus, Hardoinus, missi in Aprincato, Constantino, Bagisino, Coriliso, Ot lingua Saxonia, et Harduini, Oxiniso, et in Lisuino.

8. Dodo  episcopus, Hrotbertus, et Osbertus,  missi in Cinnomannio, Andegauensi, atque Turonico, Corboniso, et Sagiso.

9. Burcardus [422 1Kb]  episcopus, et Hrodulfus, et Heinricus abba, missi in Blesiso, Aurelianensi, uindusniso, Carentino [423 1Kb] , Durcasino [424 1Kb] , Daniso, Ebricino, Stampiso, Castriso, Pincesiso, Madreciso.

10. Wenilo [425 1Kb] episcopus, Odo, et Donatus, missi in pago Senonico, Trecasino [426 1Kb] , Wasteniso, Miliduniso, Moruiso, Prouiniso [427 1Kb] , et in tribus Arcisisis [428 1Kb] , et in duobus Brionisis.

11. Teutboldus episcopus, Ionas episcopus, Isembardus, et Abbo abba, Daddo, missi in comitatibus Milonis, et in comitatibus Isembardi, Augustuduno scilicet, Matisconense, Diuionense, Cabillone, Hatuariis, et in Tornedriso, et in Belniso, et in Dusmiso  comitatu Attele, et in comitatu Romoldi.

12. Hugo, Gozso, Niuilungus, missi in Niuerniso, Alciodriso, Aualiso.


Fragmentum epistole regie ad missos ex cod. 4.

. . . Mandamus preterea ut, si capitula domni aui et genitoris nostri scripta non habetis, mittatis ad palatium nostrum de more predecessorum uestrorum missum uestrum et scriptorem cum pergamena, et ibi de nostro armario ipsa capitula accipiat atque conscribat. Et uos deinde secundum ipsa capitula, Dei iustitia populique a Deo nobis commissi necessarias proclamationes, legaliter emendare sollerti uigilantia procuretis. ualete.






HLOTHARII ET KAROLI CONuENTUS APUD LEUDICAM.  [1Kb]





[NOTA.]

 He sunt adnuntiationes quas Hlotarius et Karolus apud Leudicam adnuntiauerunt anno 854.



HLOTHARIUS SERENISSIMUS [429 1Kb] IMPERATOR.

1. Scire uolumus uestram omnium fidelitatem, quia frequenter presenti anno dilectissimum fratrem nostrum Hludowicum inuitauimus, ut commune conloquium cum fidelibus nostris haberemus, atque cum illis de Domini uoluntate, quantum ipse inspirare uellet, ac de sancte Dei ecclesie utilitate, nostroque ac nostrorum communi profectu [430 1Kb] , honore, et necessitate tractaremus et ordinaremus. Sed quia predictus frater noster hactenus, sicut optaueramus, quibusdam impedientibus causis, uenire distulit, nos illud omittere noluimus quin utiliter nos coniungeremus.

 2. Nunc uolumus uos certos reddere de nostra coniunctione, quia Christo propitio secundum Deum ad salutem sancte Dei ecclesie, nostramque ac uestram communem utilitatem et necessitatem,  indissolubiliter corde et opere coniungere nos uolumus, ut unum simus in Christo, et uos unum sitis nobiscum.

3. Sapiatis quia legem, qualem antecessores nostri, hoc est pater et auus noster, uestris antecessoribus concesserunt et seruauerunt, nos similiter uobis perdonamus, et inuiolabiliter atque incorrupte, et presentibus et futuris temporibus, per omnia uolumus obseruare.



KAROLUS GLORIOSISSIMUS REX.

1. Hanc siquidem coniunctionem facere idcirco usque nunc distulimus, quia uoluimus [431 1Kb] , ut supradictus frater noster nobiscum pariter conueniens, in eadem coniunctione se nobis associaret. Sed quia ille aliquibus impedimentis prepeditus  uenire omisit, nos audita perturbatione quam filius eius facere conatur, consociare nos uoluimus. Sciatis ergo, quoniam et in prosperis et in aduersis simul erimus; nec poterit nos, Deo adiuuante, ullum offendiculum  ab ea caritate separare, qua fraternis uinculis adstricti sumus. Sed ubicumque alterno solatio et adiutorio indiguerimus, quantum Dominus permiserit, in inuicem supportari et sustentari cupimus, atque contra omnem terrenum inimicum auxilium in alterutrum ferre uolumus.

2. Si autem isdem frater noster, sicut optamus et ei mandamus, hoc agere distulerit, nos ita coniuncti sumus, ut unus alteri tale prebeat solatium et adiutorium, quatenus ubicumque necesse fuerit, amodo et deinceps, sicut premisimus, unusquisque regnum sibi diuinitus commissum quiete obtinere possit. Et si aliquis pari suo superstes extiterit, ipse qui remanserit, nepotes suos una cum regno patris sub tuitione et defensione habeat; ut contra  aduersantium machinationes, auxiliante Deo, ita muniti existant, qualiter quieto ordine regnum patris obtinere ualeant.

3. Certissime igitur deuotionem uestram scire cupimus, quia ueraciter nos recognoscimus in multis Deum offendisse, animosque uestros negligenter molestasse. Que uidelicet cuncta ita, fauente Christo, pro uiribus emendare uoti habemus, ut et Deum placare et uestre deuotioni satisfacere possimus. De quibus omnibus certiores uos reddere curabimus, cum pluriores nostri fideles conuenerint, aut cum prefatus frater noster, ut ei mandauimus, uenerit, si tamen uenire uoluerit, quomodocumque  uobis amabilius erit; ita ut ueraciter cognoscatis, promissionem nostram omnimodis adtendere et plenissime nos obseruare uelle.

4. Illud preterea in commune uestra et omnium comperiat solertia, quia ideo uobis in hoc sacro loco hec sollicite denuntiare uoluimus, ut noueritis, cuncta que dicimus, Domino fauente, sanctisque eius suffragantibus in quorum presentia denuntiantur, inuiolabiliter obseruaturos nos esse.


Hoc est sacramentum quod [432 1Kb] mutuo iurauerunt.

Ab hodierna die et deinceps, si Hludowicus frater noster illud sacramentum quod contra nos iuratum habet, infregerit uel infringit, aut filii eius ad talem partem regni quam tu [433 1Kb] contra eum acceptam  habes, in quantum Dominus posse dederit, et contra ipsum et contra filios eius, ac omnes qui eam tibi auferre uoluerint absque iusta et rationabili occasione, si tu expetieris, adiutorium tibi defensionis prestabo. Si autem ego te superuixero, filiis tuis talem partem regni quam tu contra me et meum fratrem acceptam habes, non auferam, sed consentiam. Et si ipsi uel fideles illorum expetierint defensionis adiutorium contra ipsum fratrem nostrum et filios eius, ac omnes, ut eam tenere possint, adiutorium in quantum potero [434 1Kb] prestabo, si tu aut filii tui idipsum adiutorium mihi prestaueritis, et a nobis uos non dissociaueritis.





KAROLI II CONuENTUS ATTINIACENSIS.  [1Kb]





[NOTA.]

 Hec memorialia capitula que sequuntur, dedit missis suis domnus Karolus anno Dominice incarnationis 854, in mense Iunio, quando apud Attiniacum cum fratre suo Hlothario fuit locutus, ut illa unusquisque missus in suo missatico per regnum illius exsequi procuret.

1. De missis pro latronibus, scilicet ut addantur et suppleantur missi, qui illa peragant, que in capitulis continentur que [435 1Kb] supra in Siluaco illum edidisse prescripsimus.

2. De maritima custodia, ut secundum consuetudinem uigilanter disponeretur.

3. De uiis per aquas, uidelicet ut ubi nouiter clause erant, aperirentur, sicut antiquitus fuerunt aperte.

4. De pontibus restaurandis, uidelicet ut secundum  capitularia aui et patris sui, ubi antiquitus fuerunt, reficiantur ab his qui honores illos [436 1Kb] tenent de quibus ante pontes facti uel restaurati fuerunt.

5. De nauibus que uadunt sub pontibus, uidelicet ut inde teloneum non exigatur.

 6. De aduenis quos affligunt ministri rei publice, scilicet ut qui ab illis quos Nortmanni uel Brittones adflixerunt, et ideo mendicando in istud regnum uenerunt, uel qui propter adflictionem Aquitanicam huc uenerunt, censum uel operationes exegerunt, hoc cum sua lege illis emendent. Et qui deinceps hoc facere presumpserit, simul cum emendatione dominicum bannum componat.

7. De latronibus qui nunc nichil mali faciunt, et quod iamdiu fecerunt emendatum habent, et nullus modo super eos clamat, uidelicet ut propter hoc modo non puniantur.

8. De hominibus qui in banno et in penitentia missi sunt, et peius semper faciunt, scilicet ut a missis capiantur et constringantur.

 9. De monetis et falsariis fabris, uidelicet ut diligenter inquirantur et emendentur.

10. De rebus ecclesiarum in alodem datis, uidelicet ut a missis inquirantur, et describantur, et regi renuntietur [437 1Kb] .

 11. De monasteriis circumeundis, id est, ut sicut ordinatum fuit, ita missi exsequi procurent.

12. De hominibus qui iterum a nouo raptos faciunt, ut a missis comprehendantur, et constringantur, et ad regis [438 1Kb] presentiam deducantur.

13. De fidelitate regi promittenda, id est, omnes per regnum illius Franci fidelitatem illi promittant. Et qui dicunt se illam promisisse, aut certis testibus hoc adprobent, aut iurent se illam ante iurasse, aut illam ipsam fidelitatem promittant.



Sacramentum autem fidelitatis tale est.

Ego ille Karolo Hludowici et Iudithte filio ab ista die inante fidelis ero secundum meum sauirum  , sicut Francus homo per rectum esse debet suo regi. Sic me Deus adiuuet et iste reliquie.



Anno incarnationis Domini 854, u Nonas Iulias [439 1Kb] in mallo Remis isti iurauerunt, quod iuratam habuissent fidelitatem.


Isti iurauerunt antiquitus.

 Teudacrus. Amalricus [440 1Kb] . Rotboldus. Amalbertus. Dodo. Wigboldus [441 1Kb] . Berulfus. Wala. Hecilo [441 1Kb] . Heirbertus. Airardus. Gotlandus. Hilpricus. Gerlegius. Amalgisus. Heico. Amalricus, maior de Buxido.

Isti iurauerunt fidelitatem.

Goderamnus. Dodilo. Sigebertus. Fidentius. Ermenulfus. Teutgriminus. Wicboldus. Ermengaudus. Rotmundus. Gislulfus. Haimiricus. Teutbaldus. Drogo. Teodericus. Ebroinus. Rodoinus. Gislinus. uulfridus. Haimuinus. Wandrebertus. Berecarius. Angelinus. Ado. Meinardus. Ottradus, decanus. Guntbertus, decanus. Heruwincus, decanus. Ozias. Ailus. Teudaldus. Teodoldus, decanus. Bertricus. Rothaus. Ingobertus. Amblinus, decanus. Gozselmus, decanus.  uulfarius. Flodouius [442 1Kb] . Anglebertus. Emmenulfus. Sicbertus, decanus. Hecto. Isaac. Gislardus. Alaricus. Gerardus. Madergaudus, decanus.





HLUDOWICI II IMPERATORIS CONuENTUS TICINENSIS II.  [1Kb]





[NOTA.]

 Capitula  que gloriosus imperator Hludowicus suis episcopis de statu sui regni considerare precepit.

De conuersatione episcoporum, presbyterorum et ceterorum clericorum; de doctrina et predicatione in populo; de conscriptione librorum; de restauratione eclesiarum; de ordinatione plebium et xenodochiorum; de monasteriis uirorum seu feminarum que secundum regulam sancti Benedicti, uel ea que secundum canonicam auctoritatem disposita esse debent; quicquid in prefatis ordinibus extra ordinem est, aut per neglegentiam prepositorum, aut per desidiam subditorum, uehementer cupio scire, et secundum Dei uoluntatem uestrumque sanctum consilium sic emendare desidero, ut in conspectu Dei  nec ego reprobus sim, neque uos et populus mihi commissus [443 1Kb] iram sue indignationis incurrat. Quomodo autem istud rationabiliter quesitum et inuentum perficiatur, uobis hoc ad tractandum ac nobis renuntiandum committimus. De minoribus quoque causis que generaliter omnes, specialiter aliquos tangunt, et indigent emendatione, uolumus ut post hec [444 1Kb] illas queratis, et ad nostram notitiam reducatis,  sicut est de comitibus et eorum ministris, si iustitias neglegunt, aut ipsas uendunt; si sunt rapaces, aut eclesiarum, uiduarum, orfanorum, aut pauperum oppressores; si ad predicationem ueniunt, si debitum honorem et obedientiam sacerdotibus suis impendunt; si aliquas nouitates, aut argumenta, que ad detrimentum populi pertinent, agere presumunt, sicut est in adquirendis proprietatibus, aut inrationabiles preces ad adiutoria facienda, siue in reliquis causis, que ad peccatum nostrum pertinere possunt ac populi nostri.



Rescriptum  consultationis siue exhortationis episcoporum ad domnum Hludowicum imperatorem.

1. Domino [445 1Kb] gloriosissimo [446 1Kb] regi Hludowico, pax et uita, salus et uictoria, ministretur a Deo  patre [447 1Kb] , et domino nostro Iesu Christo. Nos quidem in Dei nomine Angilbertus archiepiscopus, et Andreas patriarcha, una cum Ioseph archicapellano, cum ad hanc sanctam [448 1Kb] synodum in urbe regia Ticino congregatam uenissemus, replicauimus eis piam exhortationem uestram, qua [449 1Kb] uiua uoce ad nos usi fuistis, flagrantes Spiritus sancti munere, et ultra quam huius etatis teneritudo capere potuisse  uideretur, totius modestie, et grauitatis, atque sapientie sapore conditam; protulimus etiam et coram eis relegi fecimus commonitorium a uestra nobis magnificentia traditum. Quibus auditis, omnes unanimiter pro uestra indole, omnipotenti Deo diutissime gratias egerunt, quia populo suo tam piissimum tamque [450 1Kb] sapientissimum [451 1Kb] principem dedit, qui cuncta ordinabiliter et rationabiliter [452 1Kb] disponere cupit.

2. Et quoniam religiosa sollicitudo uestra primum de conuersatione episcoporum, presbyterorum et ceterorum clericorum querere studuit, nos quoque quia nec aliter [453 1Kb] melius fieri potuit, eundem ordinem seruauimus [454 1Kb] ; et episcopum quidem ita conuersari debere pronuntiamus, ut eius uita omnibus  [455 1Kb] recte uiuendi sit norma. Presbyteros uero et clericos ita uiuere oportet, ut subdite plebi exemplo sue conuersationis proficiant. At [456 1Kb] quidam cepiscoporum nostrorum, qui bone conuersationis sibi conscii sunt, palam fateri recusabant, ne sui ipsorum laudatores uiderentur; qui uero neglegentiam suam recognoscunt, more humani ingenii se ipsos accusare uerebantur: iuxta commonitionem tamen uestram diligentius perscrutantes, quosdam quales desideratis, qualesque populi Dei pastores et rectores esse decet, inuenimus; quorumdam uero neglegentiam, uel erga clericorum suorum [457 1Kb] custodiam atque doctrinam [458 1Kb] , uel erga plebium sollicitudinem repperimus; quibus ut aliquantulum  emendandi spatium tribuatis, humiliter petimus. Quod [459 1Kb] si cito delicta non correxerint, seueriori sententie subiacebunt. Ceterum si quislibet [460 1Kb] laicorum uel clericorum contra episcopum, aut alicuius ordinis clericum, aliquid queritur, nouerit nos paratos esse [461 1Kb] et legitimam prebere audientiam, et si quid perperam gessisse probati fuerint, debita animaduersione punire [462 1Kb] .

3. Doctrina uero et predicatio in populum, partim episcoporum et reliquorum sacerdotum, partim uero populi neglegentia, non sicut necessarium est procuratur. Et sacerdotum quidem incuria [463 1Kb] nullatenus est excusanda: quidam uero laici, et maxime potentes ac nobiles, quos studiosius ad predicationem uenire oportebat, iuxta domos suas basilicas  habent, in quibus diuinum audientes officium, ad maiores ecclesias rarius uenire consuerunt. Et dum soli afflicti et pauperes ueniunt, quid aliud, quam ut pacienter mala ferant, illis predicandum est? Si autem diuites, qui pauperibus iniuriam facere soliti [464 1Kb] sunt, uenire non rennuerent, illis [465 1Kb] omnino  predicandum esset, ut a rapinis se compescerent, utique [466 1Kb] , dum possunt, elemosynis peccata sua redimerent, ut a fluxu rerum temporalium se abstinerent. Admonendi sunt igitur potentes, ut ad maiores ecclesias ubi predicationem audire possint, sepius [467 1Kb] conueniant; et quantum dono omnipotentis Dei diuitiis et honoribus ceteros antecedunt, tanto ad audiendum [468 1Kb] precepta conditoris sui alacrius festinent. Quidam autem comites et uassi dominici [469 1Kb] presbyteros et ceteros clericos nostros, quod nec episcopis facere licet, absque nostra licentia recipiunt, insuper etiam ubicumque ordinatos, et quosdam de quibus dubium est utrum consecrati sint [470 1Kb] , in parrechiis nostris absque nostra examinatione missas sibi [471 1Kb] celebrare faciunt; quod  ne ulterius fiat, omnimodis est inhibendum.

4. Quare [472 1Kb] in ordinandis plebibus sanctorum canonum [473 1Kb] instituta seruentur, et pestifere ambitionis uitium radicitus extirpetur [474 1Kb] ; et neque ob quorundam propinquitatem, nec [475 1Kb] pro alicuius familiaritatis gratia, neque quod maxime detestandum est [476 1Kb] , propter pecuniarum acceptionem, indignus quilibet ordinetur. Et primum quidem ipsius loci presbyteri, uel ceteri clerici, idoneum sibi rectorem eligant; deinde populi qui ad eandem plebem aspicit, sequatur assensus. Si autem in ipsa plebe talis inueniri non potuerit, qui illud opus competenter peragere possit, tunc episcopus de suis quem idoneum iudicauerit, inibi constituat. Sane  remouenda est quorundam laycorum procacitas [477 1Kb] , qui hoc solo obtentu, quod ad electionis consortium admittuntur, archipresbyteris suis dominari presumunt, et quos tamquam patres uenerari debuerant [478 1Kb] , uelut subditos contempnunt. Hi igitur intra proprii iuris terminos sunt redigendi; et si extraordinariam dominationem in ecclesiis exercere presumpserint, regia sunt disciplina cohercendi.

5. Hi [479 1Kb] uero qui ad gubernandas plebes legitime prouecti sunt, nullatenus a suis episcopis repellantur, nisi aut alicuius criminis reatum inciderint, aut easdem plebes male tractauerint. Tollenda est enim omnino praua consuetudo, que in quibusdam locis oriri cepit; quia nonnulli archipresbyteri [480 1Kb] uel aliorum titulorum custodes, fruges [481 1Kb] uel alios ecclesiarum  redditus ad proprias domos abducunt; quidam uero aliorum possessiones conducunt, ut in eis que ab ecclesiis suis male subtraxerint [482 1Kb] recondant; nonnulli autem laicorum in tantum eorum nequitie se complices faciunt, ut que huiusmodi transgressores ab ecclesia subripuerint [483 1Kb] , ipsi in  suis domibus abscondant. Tales ergo primum a suis episcopis corripiantur; quod si se citius corrigere noluerint, tamquam qui ecclesiasticas res sacrilega temeritate tractauerunt, synodali sententia feriantur. Laici [484 1Kb] uero qui post hanc denuntiationem socios se huius expilationis prebuerint, tamquam furti reos iudiciaria coartabit [485 1Kb] auctoritas.

6. De restauratione ecclesiarum, illud capitulum sufficit, quod gloriosus [486 1Kb] genitor uester [487 1Kb] in Olonna [488 1Kb] constituit; sed ut obseruetur [489 1Kb] , uestra indiget admonitione.

7. Similiter et de xenodochiis, sicut in eodem kapitulari continetur, obseruandum est.

8. De monasteriis autem uirorum seu feminarum, que secundum regulam sancti Benedicti, uel secundum  canonicam auctoritatem disposita esse debent, quia inspiratio omnipotentis Dei ut [490 1Kb] credimus ad hanc inquisitionem [491 1Kb] cor uestri moderaminis incitauit, ipsi gratias referimus. Nam quod iam maxima [492 1Kb] ex parte ordinem suum amiserint [493 1Kb] , omnibus est manifestum; que ut ad pristinum statum reducantur, in domini et genitoris uestri ac uestra gloriosa dispositione consistit.

9. Et [494 1Kb] ea quidem monasteria que adhuc statum suum retinent, unumquemque episcoporum in cuius parrechia constituta sunt [495 1Kb] , prouidere oportet, utrum ordinem suum teneant. Qui [496 1Kb] si aliter inuenerit, una cum rectore monasterii corrigere debebit. Quod si rectoris monasterii principaliter culpa fuerit, et se suosque subditos ad admonitionem episcopi  sui corrigere dissimulauerit [497 1Kb] , synodica debet auctoritate percelli.

10. Quidam autem episcopi et rectores monasteriorum res ecclesiarum suarum subtractas et aliis personis in beneficium [498 1Kb] largitas esse queruntur, et ideo ecclesiasticas utilitates se nequaquam implere posse dicunt; que ut restituantur, uestram regiam maiestatem imploramus, humiliter admonentes [499 1Kb] , quia si hi qui eas pro animarum suarum remedio ecclesiis contulerunt, premium merentur, sine dubio dampnatione digni sunt, qui eas subtrahere moliuntur.

11. In sacris canonibus prefixum est, ut decime iuxta episcopi dispositionem distribuantur; quidam  autem laici, qui uel in propriis uel in beneficiis suas habent basilicas, contempta episcopi dispositione, non ad ecclesias ubi baptismum et predicationem et [500 1Kb] manus impositionem et alia Christi sacramenta percipiunt, decimas suas dant, set uel propriis basilicis, uel suis clericis pro suo libitu tribuunt.  Quod omnimodis diuine legi et sacris canonibus constat esse contrarium. Unde uestram potestatem, ut eos corrigatis, expetimus.

12. Sacra docet auctoritas, ut publice peccantes publice penitentie subiciantur. Inueniuntur autem quidam qui incesta matrimonia contraxerunt, et uel proximis suis, uel Deo sacratis [501 1Kb] mulieribus copulati sunt; quidam etiam publice homicidia uel alia crimina perpetrarunt, quos ut episcopi [502 1Kb] publice possint penitentie subiugare, petimus ut comitum uestrorum auxilio [503 1Kb] fulciantur.

13. Quosdam ministros comitum propter frequentia placita pauperiorem populum nimis affligere comperimus; unde maiestatem uestram obsecramus, ut capitulare aui uestri de hac re obseruare [504 1Kb] precipiatis

 14. De comitibus uero, de quorum uita et actibus a nobis querere uoluit sublimitas uestra, quosdam tales esse scimus, quales Dei ministros et uestre rei publice prouisores esse decet [505 1Kb] ; nonnulli autem, ut se suosque ministros corrigant, uestra admonitione indigent, quibus tamen, similiter [506 1Kb] ut episcopis [507 1Kb] , aliquantulum emendandi spatium tribuatis, exposcimus. Qui si se citius corrigere noluerint, regia sunt auctoritate reprimendi.

15. Statuimus etiam, ne episcopi, quando pro confirmando populo [508 1Kb] parrechias circumeunt, archipresbyteros suos grauent, ut huiusmodi dispensa contenti sint: panes centum, friskingas [509 1Kb] quatuor,  uinum [510 1Kb] sextaria quinquaginta, pullos decem [511 1Kb] , oua quinquaginta, agnum unum, porcellum unum, annonam ad caballos modios sex, fenum carradas tres, mel, oleum, cera, quod sufficit.

16. [512 1Kb] Petimus etiam, ut emunitates progenitorum uestrorum ita conseruare [513 1Kb] precipiatis, sicut a glorioso genitore uestro in Olonna [514 1Kb] constitutum est.

17. Per singulas parrechias eas festiuitates populus obseruare studeat, quas proprius eorum episcopus uenerari predicauerit, ita ut [515 1Kb] neque illas neglegant quas sacerdotes colere monuerint, neque inani superstitione eas celebrare presumant, que nequaquam sunt obseruande. Si uero aliqui inuenti fuerint qui sacerdotibus obtemperare noluerint, per  ministros rei publice distringantur, et satisfactionem penitentie quam presbyteri imposuerint, subire cogantur.



LEGES AB IMPERATORE PROMULGATAE  .

In nomine Dei omnipotentis anno incarnationis  Dominice 855, indictione 3. [516 1Kb] mense Februario, die mensis eiusdem quarto [517 1Kb]

Cum domnus et [518 1Kb] magnificentissimus Hludowicus augustus apud Tycinensem ciuitatem in augustali aula resideret, tractaturus de statu sancte matris ecclesie, et pace diuina dispositione [519 1Kb] sibi commissi imperii, ac generali totius populi salute, presentibus obtimatibus suis dixit.

1. Crebro uestram fidelitatem retroactis temporibus commonuimus, ut secundum normam christiane religionis uiuere unusquisque nostrorum fidelium satageret, et suos a rapina conpesceret; attamen quia hactenus minus [520 1Kb] diligenter [521 1Kb] est actum, amodo omni conamine uos [522 1Kb] studere uolumus, quo penitus a nostro regno rapina eliminetur, et pauperum  uoces usque nunc domini Sabaoth aures pulsantes querimoniis, incipiant suo creatori laudes rependere pro ubique pace et quiete concessa nobis a gentibus.

2. Statuimus autem ut ecclesie Dei per totius regni nostri fundate terminos sub nostre inmunitatis tuitione secure cum rebus et familiis permaneant, ceu predecessorum [523 1Kb] nostrorum, piissimorum uidelicet augustorum, temporibus fuisse [524 1Kb] probantur; earumque rectores propriis utantur priuilegiis [525 1Kb] . Et [526 1Kb] monachi per sua cenobia regularem teneant ordinem. Similiter et clerus omnis proprio fungatur ministerio, nemine molestante, nostri terroris formidine.

3. Sancimus nichilomnius, ut singuli comites [527 1Kb] et  actores [528 1Kb] rei publice in suis ministeriis legalem procurent populo facere iustitiam, pupillos et uiduas protegant, per loca solita restaurent palatia, quibus cum iter dictauerit, nos legatosque nostros ualeant recipere, ne grauetur [529 1Kb] ecclesia. Quando etiam episcopos, abbates, uel comites, seu fidelium nostrorum quempiam, in propria uilla morari contigerit, cum suis in suis maneant domibus, ne sub obtentu hospitii [530 1Kb] uicinos [531 1Kb] opprimant, uel eorum bona [532 1Kb] diripiant

4. Denique quia, Christi custodiente clementia, neminem iniuste [533 1Kb] consecuti [534 1Kb] priuauimus, sed neque priuari absque legali sanctione aliquem nostrorum fidelium uolumus [535 1Kb] beneficio, iubemus ne quis suum deprauet nullo [536 1Kb] modo, sed instauret  securiter, ne qui dirigendi sunt a nobis undique, si deprauata repererint, legaliter emendare conpellant, et eos deinceps perfrui prohibeant.

5. Porro cum ad nostrum quislibet nostrorum fidelium properat obsequium, tam eundo [537 1Kb] quam  redeundo gradiatur pacifice; et ni [538 1Kb] generalis exigat [539 1Kb] utilitas, ut [540 1Kb] cum scaritis ueniat, in statutis iuxta [541 1Kb] domibus [542 1Kb] maneat. Episcopus, et comes, per quorum transeunt terminum, diligenter prouideant, ne molestentur incole, aut eorum domos [543 1Kb] per uim paciantur inuadere, uel propria diripere, absque conlato [544 1Kb] precio; sed neque indigene [545 1Kb] per solita [546 1Kb] loca tectum focum aquam et paleam hospitibus denegare, aut sua [547 1Kb] carius quam uicinis audeant uendere.

6. Igitur quia [548 1Kb] , hactenus in regno nostro quosdam [549 1Kb] inrefrenate uixisse, nulli est ambiguum, sancimus unumquemque suorum hominum sollicitudinem gerere, ne solitam rapinam patrare [550 1Kb] presumant. Qua pro re si quis artatus suum seniorem  dimiserit, penitus interdicimus ne recipiatur ab altero, quatinus, nisi corrigi. uoluerit, a nostri regni penitus excludatur finibus.

7. Hec [551 1Kb] olim sepe inculcata et augustali nostra sanctione promulgata, quia [552 1Kb] ex parte in aliquibus neglecta uidentur, hactenus acriori ulcisci debuerant examine: attamen nostra mansuetudine, ut corrigantur, quantulumcumque largimur spatium, quo quique [553 1Kb] neglecta emendare [554 1Kb] ualeant [555 1Kb] ; destinaturi post modicum [556 1Kb] legatos strenuos, emendata inquirere. Qui uero neglegens repertus fuerit propriis honoribus nostro priuabitur iuditio.



CAPITULA MISSORUM.



Legatio.

 1. Ecclesiarum Dei iustitia inquiratur, et omni studio perficiatur, et ne a sacrilegis thesaurus diripiatur earum, fideliter conscribatur.

2. Pupillorum et uiduarum causa inuestigetur, et diligenti cura misericorditer examinetur.

3. Totius populi querimonia generaliter audiatur, et legaliter definiatur.

4. De statu rei publice inquirendum, ubi, cum iter dictauerit domnus imperator, recipi debeant [557 1Kb] per singula ministeria ab eo directi legati. Unde eis administrentur obsequia, unde paraueredi [558 1Kb] ; unde uel que dona annualia aut tributa publica exigi debeant; qui debeant palatia restaurare, qui pontes; ut non destruantur beneficia, et destructa restaurentur [559 1Kb] ; que beneficia dominicus gasindius [560 1Kb]  habuit; quis habeat illa, uel ubi coniaceant.

5. Directi abbates monasteria monachorum et puellarum ac senodochia circumeant, si unde administrantur [561 1Kb] debita obsequia habeant, et concorditer degant, inquirant. Quidquid inordinatum reppererint,  regulariter corrigant; senodochia autem sic ubi sunt neglecta, ad pristinum statum reuocent; hospitales uero pauperum tam in montanis quam et ubicumque fuisse noscuntur, pleniter et diligenti [562 1Kb] cura restaurentur.



Item institutio domni Hludowici imperatoris.

1. uolumus ut unusquisque pro temporis consistentia et ministerii sui congruentia iustitias procurare decertent; et subditos non solum commoneant, sed etiam procurare compellant. Constituimus et modis omnibus monemus, ut in ecclesiasticis ministeriis iuxta quod preterito  sancti Patres in nostro placito inuenerunt, unusquisque seruare studeat, et preterito neglecta celeriter emendet. Et restauratio  [563 1Kb] ecclesiarum baptismalium iuxta antiquam consuetudinem perficiatur.

2. De decimis, sicut supra dicto placito  inuentum est, quicumque neglexerit, canonico iudicio corrigatur. Et qui in hoc aliquid contrasteterit, sciat se nostra imperiali auctoritate emendandum. Iudices namque commoneantur Dei timorem ante oculos habere, et pro nulla persona iustitiam immutare audeant; sed quod uerum est iustissime perquirant, et ueraciter iudicent.

3. Pontes enim ubicumque consueti sunt, permaxime Ticinensis, restaurentur; et ubicumque non consueti necessarii sunt, construantur. Nauigia in consuetis locis preparata consistant; et ne transeuntes grauent, commonendi sunt.





HLUDOWICI II IMPERATORIS CONuENTUS TICINENSIS III.  [1Kb]

 In nomine sancte et indiuidue Trinitatis, anno [564 1Kb] incarnationis Domini nostri Iesu Christi [565 1Kb] 854, [566 1Kb] imperii [567 1Kb] nostri 6, indictione 4. Dum conuentum [568 1Kb] fidelium nostrorum palatio nostro Ticine ciuitatis conuocaremus [569 1Kb] , et simul episcoporum [570 1Kb] et nobilium nostrorum [571 1Kb] consultu [572 1Kb] non solum ecclesiasticam utilitatem et populi pacem uel [573 1Kb] saluationem, sed etiam totius regni statum perquirere studeremus, inter reliqua [574 1Kb] populus noster nobis quasdam petitiones obtulit, quas nos Dei amore et eorum fidelitate ducti libenter suscepimus, atque [575 1Kb] ideo subter annotata capitula ad eorum utilitatem conscribi [576 1Kb] fecimus, quas in futurum [577 1Kb] pro lege tenenda firmamus.

1. De feminis que, defunctis uiris, lex Langobardorum  prohibet ante anni [578 1Kb] spatium uestem religionis mutare uelumque [579 1Kb] suscipere, petierunt, ut nostra licentia eis, mox diuina pietas inspirauerit [580 1Kb] , eas indemnes licere suscipere. Nos autem considerantes  quia preterito [581 1Kb] pro ipsa dilatione multe [582 1Kb] etiam rapte intra eumdem spatium [583 1Kb] ad aliam partem distracte fuerunt, ideo et eorum petitionem [584 1Kb] quam iustam [585 1Kb] censuimus, suscepimus, et eis ita fieri [586 1Kb] concedimus.

2. Nostre maiestati [587 1Kb] reclamauerunt [588 1Kb] , patris [589 1Kb] nostri uel nostri super eas superfluas [590 1Kb] factas fuisse [591 1Kb] inquisitiones. Ideo eis concedimus, ab hinc in futurum nullas alias super eos fieri inquisitiones, nisi unde Karoli proaui [592 1Kb] et aui [593 1Kb] nostri tempore facte fuerunt.

3. [594 1Kb] . De liberis hominibus qui super alterius res [595 1Kb] resident, et [596 1Kb] usque nunc a ministris [597 1Kb] rei publice contra legem ad placita protrahebantur [598 1Kb] , et ideo pignerabantur, constituimus [599 1Kb] , ut [600 1Kb] secundum legem  patroni [601 1Kb] eorum eos ad placitum adducant. Et si quis eos contra hanc nostram auctoritatem et eorum legem pignerare aut distringere [602 1Kb] presumpserit [603 1Kb] , patrono [604 1Kb] eorum omnia cum lege [605 1Kb]  emendet [606 1Kb] , et insuper pro incauta [607 1Kb] presumptione bannum nostrum componant [608 1Kb] .

4 [609 1Kb] . De homicidio, unde lex pro simplicitate probationem [610 1Kb] trium testium querit, et testes habere non potuerit, concedimus, ut cum duodecim iuratoribus iuret, et [611 1Kb] ab eadem simplicitate [612 1Kb] absolutus proprium non amittat [613 1Kb] .

5 [614 1Kb] . De cartis que a quibusdam personis false appellantur, constituimus, ut si notarius superfuerit et testes qui eam ueram et idoneam faciant; et si testes mortui fuerint, et notarius superfuerit, cum duodecim iuratoribus ueram et idoneam eam faciat.

Concessas denique petitiones uestras, considerauimus etiam ea que ad nos iam [615 1Kb] pridem [616 1Kb] peruenerunt,  ad [617 1Kb] resecandas [618 1Kb] malorum insidiationes iisdem [619 1Kb] adiungere capitulis [620 1Kb] .

In nomine sancte et indiuidue Trinitatis. Hludowicus gratia Dei imperator augustus. Dum enim superno nutu cum fidelibus nostris conuentum Papia regia ciuitate habuissemus, peruenit ad nos, qualiter dum aliqui homines suam infra regnum querere conantur iustitiam, a quorundam prauorum hominum insidiis impediantur, ita ut per se aut per alios submissos eos ad seruitium querant, siue illos siue quos ad testimonium producere uelint, ut sub tali occasione suam percipere non ualeant iustitiam. Qua pro re, ut talem resecaremus nequitiam, duo capitula infra regnum nostrum Italicum populo commoranti in legem dare preuidimus. Anno imperii  domni et genitoris nostri Hlotharii pii imperatoris trigesimo sexto, nostro etiam sexto, 13 Kal. Aug. sub indictione 3.



Item statuta domni Hludowici pro lege posita.

1. Si quis aliquem de aliquo mallauerit negotio, et ille qui mallatus fuerit dicat, ideo ei nolle [621 1Kb] quia seruus alterius sit [622 1Kb] , aut si testimonia produxerit et similiter dixerit [623 1Kb] quod ea [624 1Kb] recipere non debeat [625 1Kb] , quia aliquis eorum seruus sit [626 1Kb] , nominet dominum eius, et sic det wadiam [627 1Kb] de eo [628 1Kb] adducendo; et posito placito in quantum ire ubi eum inuenire credit et reuerti [629 1Kb] posse iudices dixerint, si in placito constituto dominum non adduxerit,  prebeat [630 1Kb] sacramentum, quod pro nulla dilatione iustitie [631 1Kb] eius hoc dixerit, nisi pro certo ita uerum esse crediderit [632 1Kb] . Quod si iurare ausus non fuerit [633 1Kb] , quia pro occasione prolongandi iustitiam [634 1Kb] hoc dixit, componat illi bannum nostrum, et iustitiam plenissimam faciat. Si uero aliquem adduxerit qui se dominum eius dicat, et illum quem de seruitio [635 1Kb] appellauit, replicare [636 1Kb] ad seruitium non uoluerit, tunc ipse qui se dominum eius [637 1Kb] dixit, bannum nostrum illi componat, eo quod pro [638 1Kb] conculcanda iustitia ingenium tale facere ausus fuit [639 1Kb] . Crimina uero si super eum pro dilatanda iustitia [640 1Kb] imponere uoluerit, probare cogatur. Et si probare non potuerit, et iustitiam faciat, et insuper bannum nostrum pro tanta [641 1Kb] calliditate [642 1Kb] componere cogatur.

 2. Si forte quispiam aliquem mallauerit, et ille qui mallatus fuerit, dixerit eum suum seruum [643 1Kb] esse uel alius [644 1Kb] in ipsa altercatione ueniens eum [645 1Kb] ad seruitium mallauerit, iubemus [646 1Kb] , ut presentaliter inter se wadient, ut ad primum et [647 1Kb] secundum uel tertium placitum causam ipsam definiant [648 1Kb] . Inter placitum uero et placitum sint dies 15; tertium autem quando comes placitum habuerit, si infra unum comitatum est, sint [649 1Kb] dies 15; sin [650 1Kb] autem in alium [651 1Kb] sint dies [652 1Kb] 20, ne pro tali occasione eius [653 1Kb] iustitia prolongetur [654 1Kb] . Quod [655 1Kb] si in his tribus placitis ille qui querit uenire [656 1Kb] neglexerit, excepto seruitio regis aut ineuitabili necessitate, et comes placitum habuerit, ille quoque alius ad suam probandam libertatem paratus fuerit, tunc comes  ipsam [657 1Kb] causam finiat [658 1Kb] ueluti si ipse qui querit presens fuisset, et ultra ille qui quesierat facundiam [659 1Kb] de seruitio illius dicendi [660 1Kb] non habeat, et insuper ut supra [661 1Kb] bannum nostrum illi componat, ac [662 1Kb] iustitiam pleniter faciat.

3. Et sunt aliqui [663 1Kb] , qui dum alios in seruitium [664 1Kb] mallant, et ipsi de sua [665 1Kb] libertate approbare [666 1Kb] wadiam [667 1Kb] dant, in tantum eos mutando [668 1Kb] placitum lacerant, ut uix pro sua paupertate euadere possint, unde tertium addere capitulum placuit. Si uero aliquis [669 1Kb] alium ad seruitium mallauerit, et ille qui mallatus fuerit, wadiam de sua probanda libertate dederit, iubemus, ut supra, ad [670 1Kb] primum aut secundum  uel tertium placitum causam deliberent. Inter placitum et placitum sint [671 1Kb] dies 15; tertium uero quando comes placitum habuerit, si infra unum comitatum est, sint dies 15 [672 1Kb] , sin [673 1Kb] autem in alium, sint dies 20 [674 1Kb] . Et si in istis [675 1Kb] tribus placitis ipse qui querit uenire contempserit, antepositis [676 1Kb] que superias anteposuimus, et comes placitum habuerit, ille namque alius cum suis testibus paratus fuerit, tunc comes ipsos testes recipiat et causam [677 1Kb] definiat, ueluti si ipse qui querit presens fuisset,  et ultra ille qui quesierit [678 1Kb] tacitus [679 1Kb] de seruitio illius permaneat.

4 [680 1Kb] . Preuidimus de Iudeis, ut nullus infra regnum Italicum ultra Kalendas Octobris maneat, et modo eis denuntietur ut omnes usque ad placitum illud exeant ubi uoluerint, sine ullius contradictione. Quod si post Kalendas Octobris aliquis inuentus fuerit, a quibuscumque comprehendi potest, cum omni substantia [681 1Kb] sua ad nostram deducatur presentiam.





HLUDOWICI II IMPERATORIS CONSTITUTIONES.  [1Kb]



Alio tempore dictus [682 1Kb] serenissimus Augustus instituere preuidit capitula.


1 [683 1Kb] . Si quislibet episcopus abba uel comes in propria sede uel domos aut uilla residet, homines ipsius depredationes fecerint, messes uel prata defensionis tempore deuastauerint, et hoc cognitum absque [684 1Kb] iniusta dilatione non emendauerit, et factori condigna castigatione non imposuerit, ipsum malum ut lex est emendare cogatur, et insuper quadraginta dies et noctes a uino et carne abstineat.

2. Per uiam quoque ad palatium ueniens aut rediens cuicumque homines rapinam fecerint, et cognito statim non emendauerit, et factori condignam castigationem non inposuerit, omnia que rapta sunt ut lex est emendare cogatur, et insuper triginta  dies et carnes et a uino abstineat.

3. 



Capitula missis data [685 1Kb] .

1. Ut inquirant de singulis monasteriis uel senedochiis, qualiter a conditoribus ordinata sunt, uel quomodo nunc permaneant, et a quibus personis detineantur.

2. De monetis inquiratur, qua custodia obseruantur, uel qua fraude uitiantur, et a quibus personis hoc perpetratum sit, et nouiter a nobis instituta instanter [686 1Kb] figurari precipiantur. uerumtamen usque missa sancti Iohannis denarium argenteum et non fractum cuiuscumque monete recipiatur. Reiectoribus autem iuxta capitulare castigatio adhibenda, uel 60 solidos componat, uel totidem ictus accipiat. Falsatores uero monete, si inuenti fuerint, in presentia  nostra deducantur.

3. Ut missi nostri per singulas ciuitates mensuram antiquam inquirant, et nemo neque emere neque uendere presumat nisi ad ipsam mensuram.

4. De usuris, que multis argumentis fiunt, diligentissime inquiratur a missis nostris, et cum reperti fuerint qui eas exercent, propriis episcopis tradantur, ut sub publica penitentia redigantur.

5 [687 1Kb] . De iudicibus inquiratur, si nobiles [688 1Kb] et sapientes et Deum timentes constituti sunt; et [689 1Kb] iurent, ut iuxta suam intellegentiam recte iudicent, et pro muneribus uel humana gratia iustitiam non peruertant nec differant, et quod iudicauerint confirmare sua subscriptione non dissimulent. Ubi autem tales non sunt, a missis nostris constituantur,  et idem sacramentum facere cogantur. Quod si uiles persone et minus idonee ad hoc constitute sunt, reiiciantur. Similiter et notarii legibus eruditi et bone opinionis constituantur, et iusiurandum prebeant, ut nullatenus falsitatem uel colludium scribant; et qui hoc fecisse preterito tempore inuenti fuerint, presentaliter [690 1Kb] damnentur.

6. Ut inquirant diligentissime missi nostri per singulos comitatus, qui adhuc sacramentum fidelitatis nondum nobis promiserunt, et promittere eos compellant. Et inquirant diligentissime missi nostri uillas et cortes, unde regis expensa ministrari solita sit, et a quibus personis modo detineatur, nec non et que in transitu domni imperatoris seruire debent uel missis transeuntibus necessaria ministrare.

7. Ut per singulas ciuitates inquirant missi nostri,  ubi palatia antiquitus fuerunt [691 1Kb] uel publice domus antiquitus, uel unde continebantur, uel qua occasione aut a quibus personis uel sub cuius tempore destructa sunt, et nostra auctoritate precipiant ut amodo quantotius restaurentur. Sed et de singulis conditionibus que ad cameram nostram uel ad fiscum uel ad diuersa palatia pertinent.

8. Ut missi nostri perquirant in singulis ciuitatibus beneficia que antiquis temporibus clerici et uassalli predecessorum nostrorum habuerunt [692 1Kb] uel qui nunc ea retinent, et nobis renuntient. Similiter comitatus pertinentia que comitatus non habent, nec non et res ecclesiis Dei pertinentes, et alie persone quam rectores earum retinent, inquirant et nobis renuntient.

 9. Ut baptismales eclesie, que per neglegentiam eorum qui eas restaurare debuerunt, paulatim a suo statu defecerunt, diligentia missorum nostrorum ab his qui ibi baptizantur uel sacra misteria percipiunt restaurari precipiantur, et ministris rei publice comittantur, ut filii ecclesie eorum instantia ad earum restaurationem compellantur, decimas quoque Deo dare ibidem cogantur.

 10. Ut idem missi perquirant in singulis ciuitatibus, qualiter canonicorum uita et conuersatio ordinata sit, et de thesauro ecclesie, quid [693 1Kb] inde perditum sit, uel a quo, aut cuius tempore, et utrum episcopi suas plebes ordinatas habeant, et si contra restaurationem destribute sunt, ut emendent; et si opus fuerit, nobis renuntient.

11. De depredationibus quoque que moderno tempore defunctis episcopis a diuersis hominibus facte sunt in rebus eclesiasticis, ut qui eas fecerunt, legaliter emendent cum emunitate nostra.

12. De sceleribus [694 1Kb] atque criminibus que multis modis increuerunt, uolumus ut inquirant et emendent. Similiter et de conspirationibus nociuis iuxta capitulare emendent. Similiter et de rapinis seu et  de falsis testibus, uel de periuris [695 1Kb] hominibus, siue de monachis qui proprium habitum reliquerunt, et de his qui seculares uel laici ex clericis uel monachis sunt effecti.

13. De uiis et pontibus et ceteris excubiis publicis ut inquirant; et que potuerint emendent, aut nobis quod inuenerint renuntient [696 1Kb] .





HLUDOWICI II IMPERATORIS CAPITULA ECCLESIASTICA. . [1Kb]

 1. Primo, omnium discutienda est sacerdotum fides, qualiter credant et alios credere doceant; ubi exempla proponenda sunt, quatenus a creatura creator quantulumcumque possit intellegi.

2. Secundo, iubendum, ut oratio Dominica in qua omnia necessaria humane uite comprehenduntur, et Symbolum apostolorum in quo fides catholica ex integro comprehenditur, ab omnibus discatur, tam latine quam barbarice [697 1Kb] , ut quod ore profitetur, corde credatur et intellegatur.

3. Tertio, intimandum, ut ad salutationes sacerdotales congrue responsiones discantur, ubi non solum clerici et Deo dicate sacerdoti responsionem offerant, sed omnis plebs deuota consona uoce respondere debet.

 4. Quarto, ut fides sancti Athanasii a sacerdotibus discatur, et ex corde omni Dominica ad horam primam recitetur.

5. Quinto, ut sciant quid sint sacramentum baptismatis et confirmationis, et quale sit mysterium corporis et sanguinis Domini, quomodo in eisdem mysteriis uisibilis creatura uidetur, et tamen inuisibilis salus ad eternitatem anime subministratur, quod in sola fide continetur.

6. Sexto, que ipsis sacerdotibus necessaria sunt ad dicendum, id est sacramentarius [698 1Kb] , lectionarius,  antifonarius, baptisterium, compotus, canon penitentialis, psalterium, homelie per circulum anni dominicis diebus et singulis festiuitatibus apte, ex quibus omnibus si unum defuerit sacerdotis nomen uix in eo constabit. Quia ualde periculose sunt euangelice mine quibus dicitur: Si cecus ceco ducatum prestet, ambo in foueam cadunt.

7. Septimo, ut sciant tempora legitima ad baptizandum in anno, id est sabbato sancte Pasche, ut illa triduana mersio in baptismate imitetur triduanam mortem Domini clarificata resurrectione, et idcirco usque ad octauum diem ipsa regeneratio sacra ab omni populo christiano celebratur. Aliud uero tempus baptismatis sabbato sancto Pentecosten celebrandum est. Si uero necessitas contigerit,  omni tempore in periculo subueniendum est, quia necessitas uix habet legem. Et ut uas ad fontem baptismatis habeant, quod ad [699 1Kb] reliquos usus nullatenus assumatur.

8. Octauo, pronuntiandum est, ut sciant tempora feriandi per annum, id est omnem Dominicam a mane usque ad uesperam ob uenerationem Dominice resurrectionis. Sabbatum uero operandum a mane usque ad uesperam, ne in iudaismo capiantur. Feriandi uero per annum isti sunt dies, ut supra orsi sumus: Natalis Domini, sancti Stephani, sancti  Iohannis euangeliste, Innocentum, octaua Domini, Theophania, Purificatio sancte Marie, sanctum Pasche, sicut in superiore capitulo comprehensum est. Rogationes tribus diebus, Ascensio Domini, sabbatum sanctum Pentecosten, sancti Ioannis baptiste, duodecim apostolorum, maxime tamen sanctorum Petri et Pauli, qui Europam sua predicatione inluminauerunt, assumptio sancte Marie, dedicatio sancti archangeli Michahelis, dedicatio cuiuscumque oratorii seu cuiuslibet sancti in cuius honore eadem ecclesia fundata est, quod uicinis tantum circum commorantibus indicendum est, non generaliter omnibus. Indictum uero ieiunium quando a palatio uel a domo fuerit denuntiatum, ab omnibus generaliter obseruetur. Relique uero festiuitates per annum,  sicut sancti Remedii, sancti Mauricii, sancti Martini, non sunt colende ad feriandum, nec tamen prohibendum, si plebs hoc caste et zelo Dei cupiunt exercere.

9. Nono, iubendum est eisdem sacerdotibus, ut non permittant secum mulieres habitare extraneas, iuxta Nicenum concilium, nisi eas tantum in quibus suspicio nulla male fame oboriri potest.

10. Decimo, ut tabernas non ingrediantur, nec sedendo domi nec in itinere occupati. Si uero necesse habent ibidem aliquid emendi, missos suos dirigant, et oblatam in aliam domum conferant, et cum gratiarum actione fideliter percipiant.

11. Undecimo, ut placita secularia non obseruent,  nec fideiussores existant, nec canes ad uenandum, nec accipitres, nec falcones, nec sparauarios, nec ullius ludi aut spectaculi licentiam habeant. Sufficit enim eis quod in primo psalmo dicitur: In lege Domini eorum esse uoluntatem, et in lege eius meditari die ac nocte; et quod in Apostolo precipitur: Nemo militans Deo implicet se negotiis secularibus, ut ei placeat cui se probauit.

12. Duodecimo, ut sciant quia nemo per pecunias ordinatus est, nec per munera eclesiam debet occupare. Quia si factum fuerit, et ipse et ordinator eius deponendi sunt; quia manifestum est, eos qui talia agunt, Simoniacam heresem sectari, et talem non per hostium in ouile ouium iuxta Euangelii uerba, sed ascendentem aliunde furem esse et latronem;  et non solum ipsi qui hoc faciunt, sed et qui consentiunt facientibus, excommunicandi sunt.

13. Tertio decimo, ut nullus uagantem ex alia parrechia audeat recipere aut secum commorandi aut missam celebrandi, nisi per missionem ueram, nec ullius eclesie aut plebis aut gubernacula suscipiendi, nisi preueniente conscientia nostra. Quod si fecerit, excommunicabitur.

14. Quarto decimo, ut in tuguriis uel in eclesiis non consecratis uel in domibus, nisi forte uisitandi gratia in infirmitate detentis, missarum mysteria  non celebrent. Quod si fecerint, propter inobedientiam degradandos se sciant.

15. Quinto decimo, quod decima que a fidelibus datur, Dei census nuncupanda est, et ideo ex integro est reddenda. Cuius tertia pars secundum canonem Toletanum episcoporum esse debet. Nos uero hac potestate uti nolumus, sed tantum quartam partem, secundum usum Romanorum pontificum et obseruantiam sancte ecclesie Romane, de eadem habere uolumus. Quod si quis contentiosus intendere repertus fuerit, siue clericus siue ille laicus sit, communione priuabitur, et synodali censura diiudicabitur.

16. Sexto decimo, ut unusquisque hoc prouideat, ut mulieres ad altare non accedant, nec ipse Deo  dicate in ullo ministerio altaris intermisceantur. Quod si palle altaris lauande sunt, a clericis abstrahantur, et ad cancellos feminis tradantur, et ibidem repetantur. Similiter et presbyteri, cum oblata ab eisdem mulieribus offeruntur, ibidem accipiantur et ad altare deferantur.

17. Septimo decimo, ut ipsi sacerdotes uerbo et exemplo omnibus predicent, ut nullus usuras accipiat, nec sexcupla nec speciem pro specie, quia [700 1Kb] ualde infidelis et rebellis Dei iussioni est qui hoc agit quod omnibus christianis eque interdictum esse dinoscitur, maxime tamen sacerdotibus, qui forma et exemplum omnibus esse debent.

18. Octauo decimo, ut nullus ordinatus siue ordinandus migret de sua parrechia ad aliam, nec  ad limina apostolorum causa orationis eclesie sue cura derelicta, nec ad palatium causa interpellandi; nec a communione suspensi ab alio communione recipiendi sine permissione et presentia episcopi sui. Quod si fecerit, nichil ualebit huiusmodi communio aut ordinatio aut demigratio. Et hoc omnibus fidelibus denuntiandum, ut qui causa orationis ad limina beatorum apostolorum pergere cupiunt, domi confiteantur peccata sua, et sic proficiscantur; quod a proprio episcopo suo aut sacerdote ligandi aut soluendi sunt, non extraneo.

19. Nono decimo, ut aliud in eclesia non legatur aut cantetur, nisi ea que auctoritatis diuine sunt, et patrum orthodoxorum sanxit auctoritas. Nec falsa angelorum nomina colant, sed ea tantum que prophetica  et euangelica docet scriptura, id est Michahel, Gabrihel, Rafahel. Nec diuersa sentiant in iudiciis penitentium, cum uni minus alteri maius, alteri adolando, alteri detrahendo, placere uelit. sed considerata [701 1Kb] qualitate persone, iuxta modum culpe agatur censura uindicte.

20. uigesimo, admonendi sunt ut perpendant, quia quicquid a fidelibus datur, redemptio peccatorum est; et ideo non glorientur talibus sumptibus uti, sed magis timeant quod in ueteri testamentode sacerdotibus dictum est: inquitatem populi eos  debere portare. Et ideo cum magno timore super eis solliciti sunt quorum donis participantur. Quia magnum periculum, iudicem fieri uite aliene, qui nescit tenere moderamina uite sue.

21. uicesimo primo, ut sciant et intellegant quod sit incesti crimen, et hoc unusquisque in sua parrechia preuideat ne fiat; et si factum fuerit, quantum celerrime potuerit, emendetur; id est ut nullus sibi accipiat de propinquitate usque in quintum genu. Quod si ignoranter factum fuerit, non facile credatur, sed iudicio Dei examinetur. Et non separentur in quarto genu, sed in penitentia cunctis diebus coniunctionis sue perseuerent. Et similiter duas uxores inter se simili ratione coniunctas, aut uxor duos uiros inter se eodem modo coniunctos, aut compater  aut commater, filiolus aut filiola spiritalis de fonte aut de conuersatione, aut Deo dicata aut alterius uxor uiuente marito, aut alterius maritus uiuente uxore, his talibus nulla ratione in matrimonium licitum est coniungi. In primo uero genu uel secundo si inuenti fuerint scelus fornicationis perpetrasse, matrimonii iura alterius sciant se funditus perdidisse. In tertio uero genu si inuenti fuerint tali crimine pollutos [702 1Kb] esse, digna penitentia eos subsequatur, et tamen matrimonii iura eis non uicissim sed ad alios non negantur. Ubi uero mancipia non unius sed diuerse potestatis iuncta fuerint, nisi conuenientibus utrisque dominis, huiusmodi copulatio rata non erit. Quicquid uero neglegendo consentitur  [703 1Kb] et uirtute qua potuerit non emendetur, nam huius copule auctor erit, qui hoc neglegendo consentit. Plura sunt que ad incesti [704 1Kb] crimen scribi poterant, sicut in matre et filia et nouerca, et pene innumera que menti ad scribendum non occurrunt; huiusmodi  tamen et his similibus personis copula maritalis in sempiternum subtrahitur.

22. uicesimo secundo, admonendi sunt ut sciant populis denuntiare que sint opera misericordie cum fructibus suis que euangelica et apostolica pagina complectitur, quibus peruenitur ad uitam, queue opera iniquitatis cum fructibus suis multiplicibus, quibus calle sinistro ad eternum intendit interitum: et ut periurii crimen omnimodo deuitent, quia non solum in euangelio uel reliquis sanctorum crimen periurii, sed in ueritate, que Deus est, si mentitur perpetrari dinoscitur.

23. uigesimo tertio, admonendi sunt ut sciant, quia [705 1Kb] in eclesiis quibus presunt, sponsi facti sunt, et ideo omni uigilantia, qualiter eas decorent  et eis incessanter deseruiant, totius cure sue uigilantiam impendant.

24. uigesimo quarto, ut horas canonicas tam nocturnas quam diurnas nullatenus pretermittant. Quia sicut Romana psallit ecclesia, ita omnibus eiusdem propositi uiam tendentibus faciendum est. Et non solum noui testamenti documenta sunt eandem formulam obseruandi, sed ueteris testamenti patet ratio, quia propheta Spiritu sancto instinctus profert: Septies in die laudem dixi tibi, et media nocte surgebam ad confitendum tibi.

25. uigesimo quinto, ut plebibus denuntient, quod filios et filias spiritales quos in baptismate suscipiunt, eis fideiussores existant, et sponsores fidei pro eis existunt, et diabolo pro eis cui ante  mancipati fuerant abrenuntiant; et ideo usque cum adulti fuerint et eis fidei sponsionem et abrenuntiationes exposuerint et reddiderint, in sua prouidentia habeant; et quod illi pro eis spoponderant, ab eis eadem ex integro exigant.






HLUDOWICI II IMPERATORIS CAPITULA EXCERPTA.  [1Kb]

 Item capitula legis Salice. 1. Ut  loca quod semel dedicata sunt ut monasteria sint, et maneant in perpetuum monasteria, nec possunt [706 1Kb] ultra fieri secularia habitacula.

2. Ut uirgines non uelentur ante uiginti quinque annos, nisi rationabili necessitate cogantur.

3. Item predicandum est, quomodo Dei filius incarnatus est de Spiritu sancto et Maria semper uirgine, pro salute et reparatione humani generis, ascendit in celum, et quomodo iterum uenturus sit in maiestate diuina [707 1Kb] iudicare omnes homines secundum  merita propria, et quomodo impii pro scelera sua cum diabolo in ignem eternum mittuntur, et iusti cum Christo et sanctis angelis in uitam eternam.

4. Item diligendum [708 1Kb] est et predicandum de resurrectione mortuorum, ut sciant et credant in hisdem corporis premia meritorum accepturos.

5. Item cum magna diligentia cunctis predicandum est, pro quibus criminibus deputantur cum diabolo in eternum supplicium. Legimus enim apostolo manifestante [709 1Kb] : »Sunt autem opera carnis que  sunt fornicatio, inmunditie, luxurie, idolorum seruitus, ueneficie, contentiones, emulationes, animositates, ire, rixe, dissensiones, secte, inuidie, omicidia, ebrietates, commessationes, et his similia que predico uobis sicut predixi, quoniam qui talia agunt, regnum Dei non possidebunt.« Magnus predicator eclesie Dei singillatim nominauit, cum omni studio prohibetur, ita legentes, quam sit terribile illud quod dixit, quia qui talia agunt regnum Dei non consequentur; sed in omni iustitia [710 1Kb] ammonete eos de regno Dei et dilectione Dei et proximi, de fide et spe in Deo, de humilitate et patientia, de castitate et continentia, de benignitate et misericordia, de elemosinis, et confessione peccatorum suorum. Et ut debitoribus [711 1Kb] suis secundum Dominicam  orationem sua [712 1Kb] debita condonent [713 1Kb] , scientes certissime, quod qui talia agunt regnum Dei illi consecuntur; et hoc ideo [714 1Kb] diligentius iniungimus uestre caritati, quia scimus temporibus nouissimis pseudodoctores [715 1Kb] esse uenturos, sicut ipse Dominus in euangelio predixit, et apostolus Paulus ad Timotheum testatur; et ideo dilectissimi toto corde preparemus nos in scientia et ueritatis, ut possimus contradicentibus ueritati resistere, et diuina donante gratia uerbum Dei crescat, et concurrat [716 1Kb] et multiplicetur in profectum in sancta eclesie et salutem animarum nostrarum, et laudem in gloria nominis domini nostri Iesu Christi. Pax predicantibus, gratia obedientibus, gloriam domino Deo nostro.

6. Ut [717 1Kb]  nullus in psalterio uel in euangelium  uel in aliis rebus sortire presummat, nec diuinationes aliquas obseruare.

7. Omnino  prohibendum est omnibus ebrietatis malum, et qui ista coniurationes faciunt per sanctum Stephanum aut per nos aut per filios nostros prohibemus et precipimus [718 1Kb] , ut episcopi uel abbates non uadant [719 1Kb] per casas [720 1Kb] miscendum.

8  . De eo quod missi nostri prouideri debent, ne forte alicuius clamor super episcopum uel abbatem uel abbatissam uel comitem seu super qualecumque gradum sit, et nobis renuntiare

9  . De monasteriis et senodochiis que per diuersos comites esse uidentur, ut regulares sint, et quicumque eas habere uoluerit, per beneficium domni regis habeat.

 10. De aldionibus. Aldiones publicum pertinentes aldiones uel aldianes ea lege uiuant in Italia in seruitute  dominorum suorum, qua [721 1Kb] fiscalinus uel lidus uiuunt in Francia.

11  . Item de lege Ribuariense. Si ingenuus ingenuam ictu percusserit, sol. 15 culpabilis iudicetur.

12  . Homo regius, id est fiscalinus, eclesiasticus uel lidus interfectus sol. 100 componatur. Homo  ingenuus qui multam quamlibet soluere non potuerit et fideiussores [722 1Kb] non habuerit, liceat ei semetipsum in uatdio ei cui debitor [723 1Kb] est mittere, usque dum multam quam debet persoluat. In eodem capitulo de soniste [724 1Kb] aut 600 sol. componat, aut cum 12 iuret, aut si ille qui causam querit, duodecimo hominem sacramentum recipere noluerit, aut ad crucem aut cum scuto et fuste contra eum  decertet.

13  . Si quis ad mallum legibus bannitus fuerit, si eum sunnis [725 1Kb] non detinuerit, sol. 15 componat. Sic ad secundum et tertium; si autem aut quartum uenire contempserit, possessio eius in bannum mittatur, donec ueniat et de re qua interpellatus fuerat iustitiam faciat. Si infra annum non uenerit, de rebus eius que in bannum misse sunt rex interrogetur, et quicquid inde iudicauerit fiat. Prima admonitio super noctes 7, secunda super noctes 14, tertia super noctes 21, quarta super noctes 42. Similiter et de beneficio hominis, si forse res proprias non habuerit, mittatur in bannum, usque dum rex interrogetur. Si auctor uenerit et rem intertiatam recipere noluerit, in campo uel cruce  contendant.

14  . Qui filios non habuerit, et alium quemlibet heredem sibi facere uoluerit [726 1Kb] coram rege et coram comite et scauinis uel missis dominicis qui tunc ad iustitias faciendas in illa prouincia ordinati, traditione faciat.

15  . Homo dinarialis non antea in suam agnitionem potuerit quam usque in tertiam generationem perueniat. Homo  cartularius similiter.

16. Omnis  [727 1Kb] sacramentum in eclesia aut super reliquias iuretur, et quod in eclesia iurandum est, uel cum sex aut cum 12, sic esse debent, quales et potuerit legibus inuenire, et sic iuret, si illum Deus adiuuet et illi sancti quorum iste reliquie sunt,  ut ueritatem dicat.

16  . Si res intertiata furto ablata fuerit, liceat  ei super quem res intertiata fuerit, sacramento se excusare de furto, ut nec sue uoluntatis aut consentiente fuisset quod ablatum est, aut tantum sine damno restituat.

17  . De homine qui comprehendit seruum, et iussit eum occidere dominus suus duos infantes, et unum qui habuit 9 annos, alium qui habuit 11; ad extremum illum seruum postquam dominus suus illos pueros occidit, in foueam quandam proieci, et iudicatum est, ut illum qui nouem annos habuit triplici udrichildo componat, alium uero qui 11 annos habuit dupliciter, seruum tripliciter, et bannum nostrum ad omnia.

18  . Ut laici non sint prepositi monachorum infra monasteria, nec archidiaconi sunt laici.

 19  . De hoc, ut si fames euenerit, clades aut inequalitas eris [728 1Kb] , uel alia qualiscumque tribulatio, non exspectetur edictum nostrum, sed statim deprecetur Dei misericordia; et in presenti anno de famis inopia, ut suos quisque adiuuet, prout potero, et ut suam anonam non nimis care uendit, et ne foris imperium nostrum uendatur aliquid alimonie.

20  . De armatura in hoste, sicut antea in alio capitulo commendauimus ita seruetur, et insuper omnis homo qui 12 habet mansos brunia habeat, qui uero bruniam habet et eam secum non tulerit, omne beneficium et bruniam perdat.

21  . Stetit nobis ut missos nostros unum  monachum et alium capellanum dirigamus infra regnum nostrum preuidendo uel inquirendo per monasteria uirorum uel puellarum que sub sancta regula uiuere debent, quomodo est eorum habitatio, aut quali semper uita uel conuersatio illorum, et quomodo unumquemque monasterium de rebus habere uidetur unde uiuere possit.

22  . De feminis que, defunctis uiris, lex Langobardorum prohibet ante [729 1Kb] anni spatium uestem [730 1Kb] religionis mutare uelumque [731 1Kb] suscipere, petierunt nostram licentiam ut cum eis mox diuina pietas inspirauerit, eas indemnes liceret suscipere. Nos autem considerantes, quia preterito [732 1Kb] pro ipsa dilatione multe etiam raptu [733 1Kb] intra eundem spatium ad aliam partem distracte fuerunt, ideo et eorum  petitionem [734 1Kb] quia iustam censuimus suscepimus, et eis ita fieri concedimus.

23  . De homicidio unde lex pro simplicitate probatione trium testium querit, et testes habere non potuerit, concedimus, ut cum 12 iuratoribus iuret, et ab eadem simplicitatem absolutus, proprium non admittat.

24  . De cartis que a quibusdam persone false appellantur, constituimus, ut si notarius superfuerit [735 1Kb] et testes, ipsi eam ueram et idoneam faciant; et si testes mortui 10 fuerint, et notarius superfuerit, cum 12 iuratoribus [736 1Kb] ueram et idoneam faciat.






KAROLI II CAPITULA AD FRANCOS ET AQUITANOS MISSA DE CARISIACO.  [1Kb]





[NOTA.]

 Hec que sequuntur capitula misit domnus rex Karolus ad Francos et Aquitanos qui ab eo disciuerant, anno incarnationis Dominice 856, Nonis Iulii de palatio Carisiaco, per fideles [737 1Kb] missos suos Adalardum abbatem, Rodulfum, Richuinum, Adalgarium, et Berengarium.

1. Mandat uobis noster senior, quia suus auunculus Rhuodulfus illi de uestra fidelitate nuntiauit, et quod uos [738 1Kb] illum precastis, ut ad uos suos denominatos fideles in sua mercede transmitteret, et uos illi per illos uestram necessitatem et uoluntatem mandare uolebatis; et si aliquid factum habebatis quod necessitas fuisset emendare, uoluntarie per illorum consilium emendabatis, et quod uobis consilium donauerint ad nostri senioris fidelitatem et uestram  saluationem, uoluntarie faceretis.

 2. Et mandat uobis noster senior, quia placet ei quod illi suus auunculus de uestra fidelitate et bona uoluntate nuntiauit; et secundum uestram deprecationem transmittit nos, sicut precastis, ad uos; et mandat uobis, quia si aliquis de uobis se reclamat, quod iniuste alicui de uobis fecit, et ad rectam rationem et iustum iudicium uenire non potuit, aut per insidias aliquas aut ipse senior noster, aut aliquis ad illum, aliquem de uobis comprehendere [739 1Kb] uoluit, et propter hoc ad tempus aliquis de uobis ab illius presentia et ab illius seruitio se subtraxit [740 1Kb] ; quia omnis quicumque de uobis ad rectam rationem ad illum et ante suos fideles uenire uoluerit, hoc ei concedit. Et si iuste et rationabiliter inuentum fuerit,  quod rectam rationem contra eum aliquis de  uobis habuerit, cum consilio fidelium suorum hoc uoluntarie emendabit. Et si inuentum fuerit, quod illam causam unde aliquis de uobis conquirere uoluerit, per rationem fecerit, uolet, ut sicut per rationem fecit, ita facta per rationem permaneat.

3. Mandat uobis, ut si aliquis de uobis rectam rationem ad illum et ante suos fideles precauerit, et inde in rectam rationem uenerit, et iuste et rationabiliter inuentum fuerit quod rectam rationem aliquid de uobis non habeat, et ipsa recta ratio illum conuicerit, quia si se concrediderit et humiliauerit, et emendare uoluerit, et in ipsa emendatione permanere uoluerit, quia sicut cum suis fidelibus rationabiliter inuenerit ut rationabilem misericordiam faciat, uoluntarie paratus est facere.

 4. Mandat uobis, quia si aliquis est de uobis qui non se confidit in sua conscientia, ut rectam rationem precare aut non ualeat aut non audeat, et se recognoscit et penitet, et misericordiam illius et indulgentiam petierit, quia illum, tantum ut inante sicut debet se caueat, uoluntarie unicuique qui sic se recognoscit, misericordiam et indulgentiam donat.

5. Mandat uobis, ut ne aliquis de illo inante dubitet, quia ipsam rectam rationem, qui illam querit, semper illi uult conseruare, et illam misericordiam quam modo illi concedit, similiter illam semper uult conseruare, si ille aliam iterum talem [741 1Kb] causam non commiserit, pro qua per rectam rationem iustum iudicium debeat sustinere.

6. Mandat uobis, quia si aliquis de uobis talis est  qui dicat, quia pro paupertate et necessitate, quia multos dies in illius seruitio misit et omnia que habuit dispendit, ad talem coniunctionem, ut aliquid impetraret quod per seruitium impetrare non potuit, se coniunxit, quia si hoc nostro seniori ante suos fideles demonstrare potuerit, et hoc si uerum inuentum fuerit quod senioris nostri culpa fuerit, quod per necessitatem aliquis de uobis rationabiliter de seruitio illius se tali modo subtraxerit, quia senior noster hoc uoluntarie recognoscit, et cum consilio de suis fidelibus hoc, quam citius et rationabilius potuerit, emendabit.

7. Mandat uobis, quia si aliquis de uobis dixerit, quod hoc quod fecit non pro sua infidelitate neque  pro sua desinhonorantia [742 1Kb] fecit, et timet aliquis de uobis, quod noster senior alicui de uobis reputare inante debeat hoc factum, aut pro sua infidelitate aut pro sua desinhorantia, et propter hoc iam ultra ad illum non debeat consilium acaptare, quia qualiscumque de uobis tali modo in isto facto commisculatus est, si inante illi sic [743 1Kb] fidelis et obediens et adiutor ad suum regnum et debitum honorem continendum fuerit, sicut per rectum homo suo regi et suo seniori esse debet, quia nulli de ista causa uolet [744 1Kb] reputare, sed totum ex corde dimittere quod in  illius persona in ista causa commisit, et suum seruitium, quod illi et ante fecit et adhuc Deo iuuante faciet, debite et rationabiliter uult illi mereri [745 1Kb] . Si autem aliquis illi aut alicui iniuste abstulit, lex hoc, sicut consuetudo et rectum est, pacificabit.

8. Et sciatis, quia senior noster, sicut subinde uoluit, Deo gratias, nunc ad bonum effectum perduxit, et rogauit fideles suos, ut sine ulla mala suspicione de illius iracundia aut animi commotione communiter querant et inueniant, atque describant hoc quod ille secundum suum ministerium facere debet, et que facere illum non condeceant. Et ubicumque inuentum fuerit, quod fecit quod facere non debuit, paratus est, ut cum Dei adiutorio et fidelium suorum consilio hoc, quam citius cum ratione et possibilitate  emendare potuerit, emendet et inante corrigat, et correcta custodiat; et quod facere debuit quod ad salutem et honestatem illius pertinuit, et aliquid minus fecit, hoc cum Dei adiutorio et fidelium suorum consilio et auxilio, facere quam citius cum ratione et possibilitate potuerit, faciat.

9. Et similiter uult, ut nos queramus et inueniamus et describamus quid et qualiter nobis fidelibus suis in unoquoque ordine contra illum conueniat facere, et quid non conueniat facere; ut illa que conueniunt faciamus, et illa que non conueniunt caueamus, et ubicumque in retro aliqua [746 1Kb] a nobis suis fidelibus in quocumque ordine facta sunt que non condeceant, cum Dei et illius auxilio et nostro communi consilio, quam citius cum ratione et possibilitate  emendare potuerimus, emendemus et inante corrigamus, et correcta custodiamus.

10. Et sciatis, quia sic est adunatus [747 1Kb] cum omnibus suis fidelibus in omni ordine et statu, et nos omnes sui fideles de omni ordine et statu, ut si ille iuxta humanam fragilitatem aliquid contra tale pactum fecerit, illum honeste et cum reuerentia, sicut seniorem decet, ammonemus, ut ille hoc corrigat et emendet, et unicuique in suo ordine debitam legem conseruet. Et si aliquis de nobis in quocumque ordine contra istum pactum in contra illum fecerit, si talis est, ut ille inde eum ammonere uoleat ut emendet, faciat; et si talis est causa, ut inde illum familiariter non debeat ammonere, et ante suos pares illum in rectam rationem mittat, et ille qui debitum  pactum et rectam legem et debitam seniori reuerentiam non uult exhibere et obseruare, iustum iustitie iudicium sustineat. Et si sustinere non uoluerit, et contumax et rebellis extiterit et conuerti non potuerit, a nostra omnium societate et regno ab omnibus expellatur. Et si senior noster legem unicuique debitam et a se et a suis antecessoribus nobis et nostris antecessoribus perdonatam, per rectam rationem uel misericordiam competentem unicuique in suo ordine conseruare non uoluerit, et ammonitus a suis  fidelibus suam intentionem non uoluerit, sciatis, quia sic est ille nobiscum et nos cum illo adunati, et sic sumus omnes per illius uoluntatem et consensum confirmati, episcopi atque abbates cum laicis, et laici cum uiris ecclesiasticis, ut nullus suum parem dimittat, ut contra suam legem et rectam rationem et iustum iudicium, etiamsi uoluerit, quod absit, rex noster alicui facere non possit.

11. Et sciatis, quia ad hoc querendum et inueniendum, et statuendum atque confirmandum, cum nostro et ceterorum fidelium suorum consensu, habet noster senior constitutum locum uermeriam palatium et tempus ac diem 14 Kalend. Augusti; et habet ex nomine descriptos fideles suos, per quorum tractatum ista causa, Deo adiuuante, ad perfectionem perueniat;  et habet 7 Kalend. Augusti ad ipsum palatium uermeriam generaliter omnes fideles suos conuocatos, ut omnibus suam uoluntatem et perdonationem et nostram, qui fideles illius sumus, deuotionem accognitet; ut ista conuenientia, quam teste Deo confirmabimus, inante diebus uite sue et diebus uite nostre conseruetur, et ipse suis successoribus contra successores nostros, et nos nostris successoribus suis successoribus conseruandam in Dei nomine relinquamus.

12. Et sciatis, quia uult senior noster et nos ac ceteri fideles illius, ut si uos, qui illius fideles et consiliarii esse debetis, uolueritis, sicut uobis diximus, ad illius presentiam et fidelitatem atque seruitium uenire, et nobiscum in ista societate esse, quia et ipse et nos que uoluntarie uolemus, ut cum nobis hoc et queratis et inueniatis, et statuatis et confirmetis atque conseruetis [748 1Kb] , et nos cum uobis  similiter: et uobis aliis omnibus, sicut et nobis, debitam legem et rectam rationem dehinc inante, sicut rectum est, uult conseruare, sicut sui antecessores, qui hoc melius et rationabilius fecerunt, nostris et uestris antecessoribus in omni ordine conseruauerunt.

13. Et mandat uobis noster senior, quia si aliquis de uobis talis est cui suus senioratus non placet, et illi simulat ut ad alium seniorem melius quam ad illum acaptare possit, ueniat ad illum, et ipse tranquillo et pacifico animo donat illi commeatum; tantum ut ipsi et in suo regno uel suis fidelibus aliquod damnum aut aliquam marritionem non faciat; et quod Deus illi cupierit, et ad alium seniorem acaptare potuerit, pacifice habeat.

 14. Et si aliquis fuerit de uobis, qui uoleat dicere quia non credit senioris nostri fidem, et suspectus sit de sua perditione, et propter hoc non audeat ambulare ad illum, nos uobis damus Dei et nostri senioris Karoli fidem, et de suis episcopis et fidelibus clericis [749 1Kb] fidem, quia quantum Deus uos saluauerit, et uos uos ipsos saluaueritis, sani ambuletis et sani cum illo sitis; et sani, si uobis cum illo, sicut debet, non conuenerit, retornetis; tantum ut pacifice et sine seditione ambuletis, et suos fideles non sollicitetis.

15. Et si adhuc dubitatis, et aliam firmitatem queritis, tantum ut contra rationem non queratis, si ad illum, sicut diximus, ambulare uultis, etiam et ad hoc parati sumus ut faciamus; quia certi sumus, quia omnia cum securitate facere possumus [750 1Kb] .






PROCERUM KAROLI II CONSILIUM.  [1Kb]





[NOTA]

 Hoc est consilium quod episcopi et abbates  et ceteri fideles domni Karoli apud Bonoilum communiter illi dederunt, anno incarn. 856, in mense Aug.

Increpatio quam in epistola domni apostolici uobiscum [751 1Kb] et cum aliis fidelibus uestris audiuimus,  seuerissime nos tangeret, si nos aliter non egissemus quam isdem domnus apostolicus nos egisse, secundum quod ipse audierat, cum magna auctoritate mandauit. Nam quia nos in isto facto, unde nos specialiter redarguit, consentientes non fuimus, et uos ac  fideles uestros, quos inde admonere conuenit, et uerbis et scriptis, sicut ipsi scitis et manentia scripta testantur, frequenter et salubriter commonuimus, ut quod contra salutem et auctoritatem factum erat emendaretur, et ne deinceps committeretur omnimodis caueretur, damnabiliter ista increpatione non tangimur. Sed et nunc nostris monitis illius monita coniungentes, et illius monitis nostra [752 1Kb] monita subiungentes, hortamur, ut statum monasteriorum in regno uestro [753 1Kb] consistentium, aliter quam debeat et deceat peruersum ac confusum, quanto citius et melius ac possibilius atque rationabilius potueritis, restituere et corrigere studeatis. Et non solum hoc uos et commissos uobis in regno uestro agere commonemus, uerum etiam monemus, hortamur,  et precamur, ut capitula que uos ipse cum fidelibus uestris in Colonia uilla manu propria confirmastis, sed et ea que in Beluaco ciuitate episcopis tradentibus sub conditione notissima suscepistis, illa quoque que cum fratribus uestris secus Teudonis uillam in loco qui dicitur Iudicium approbastis, illaque que in uerno palatio synodaliter prolata suscepistis, ea etiam que in Sparnaco de episcopalibus capitulis cum illustribus uiris et sapientibus baronibus uestris obseruanda delegistis, sed et illa que cum fratribus uestris apud Marsnam manu propria confirmastis, uerum et illa que in synodo Suessionica, cui uestram presentiam exhibere dignati fuistis, acceptastis, necnon et illa que in Siluaco  decreuistis, cum his que in Leodico cum fratre uestro Hlothario adnuntiastis, diligenter et frequenter ad memoriam reducatis ac relegatis, et que in regno uestro contra illa acta sunt, contraque diuinam et salubrem auctoritatem, quam progenitores et predecessores uestri directo ordine tenuerunt et obseruauerunt, perpetrata sunt, quantocius ratio et possibilitas permittit, corrigere procuretis. Et ne de cetero a quocumque contra hec agantur [754 1Kb] , communiter omnes cooperante Domino caueamus. Et si quid contra hec actum fuerit, statim ut citius fieri potuerit, equitate et ratione ac possibilitate dictante absque dolo cum recta intentione et lege ac auctoritate competente unicuique ordini corrigatur. Et ne leue cuiquam uideatur, quod Deo teste ac mediante  manu propria confirmatum, et sponsione tante [755 1Kb] ueritatis, que Deus est, assertione prolatum est, discat ex confirmationis cautione in terris, et ex baptismatis ac ceterarum obseruationum confirmatione in celis, quantis nexibus quisque teneatur obstrictus; omnesque quod diuino Spiritu dicitur communiter audiamus: Nisi conuersi fueritis, gladium suum uibrabit; arcum suum tetendit, et parauit illum, et in eo parauit uasa mortis. De quibus nos [756 1Kb] omnes ad se et mandatorum suorum obseruationem conuersos, et in obseruatione eorumdem permanentes, eripiat iehsu Christus dominus noster; cui est honor, et gloria, potestas, et imperium per omnia secula seculorum. Amen.






KAROLI II CAPITULA AD FRANCOS ET AQUITANOS MISSA. 



Ista [757 1Kb] capitula misit rex de Basiu per Hadabrannum et Bettonem.


1. Mandat uobis senior noster salutes. Mandat etiam uobis, quia ualde miratur, quod placitum tale non custodistis, sicut uos illi promisistis, et sicut ipse uobis mandauit.

2. Mandat uobis senior noster, quod propterea hoc placitum dimisistis ut fratris eius expectare uoluissetis aduentum, iuxta quod illi mandastis, non sine aliis suis fidelibus, quos modo secum non habuit, inuenire potuit, ut necesse esset inde aliquam expectationem facere.

3. Habet senior noster constitutum aliud placitum Kal. Septemb. in uilla Nielfa [758 1Kb] , ubi ei occurrere sui fideles debent. Propterea mandat uobis, ut uos  tali loco et uobis congruo et eidem premisso loco proximo ueniatis, ubi tales suos fideles transmittere ad uos possit, quos uobis mittendos postulaueritis.

 4. Sciatis, quia uult uobis hoc obseruare, secundum quod uobis in uermeria concessit, et sicut scriptis et uerbis antea mandauerat, et quicquid amplius iuste et rationabiliter postulare uultis. Pariter et de expectatione, secundum quod cum fidelibus suis inuenerit quod Dei uoluntati et eius fideliumque suorum honori non sit indignum, propter Deum et nutrimentum domini et genitoris sui ac illius, et seruitium illi a uobis impensum, hoc uobis adsentire non contradicit.

5. Mandat uobis, ut memores sitis Dei et uestre christianitatis, et nutrimenti genitoris eius et sui, et debite fidelitatis, et regni superuenientis periculi, studeatis uos fideles sancte matris ecclesie et sui unanimes fieri, et omnipotentis Dei uoluntatem ac  illius fidelitatem communemque salutem simul cum ipso fideliter explere, ad resistendum inimicis et christiani nominis persecutoribus.



Istum missaticum transmisit domnus rex gloriosus Karolus per Adalardum abbatem, et Richuinum, et Rodulfum, et Berengarium.


1. Mandat uobis senior noster salutes. Et mandat uobis, quia quicquid in uestra causa secundum consilium suorum fidelium melius et honestius inuenire potuit, per suos fideles et sua capitula iam per duas uices uobis mandauit.

2. Mandat uobis, quia sicut per illos suos fideles et per eadem capitula uobis innotuit, sic uult erga uos adtendere et obseruare. Et si uos adhuc talem causam eum postulare uolueritis que ad suum honorem et ad uestrum profectum pertineat, paratus est etiam in hoc secundum uestram petitionem facere iuxta consilium fidelium suorum.

 3. Mandat etiam, ut recordemini Dei et uestre christianitatis, et condoleatis atque compatiamini huic sancte ecclesie, que et a uobis et ab aliis miserabiliter est oppressa et depredata, et que crudeliter ex altera parte persequitur a paganis; et non uos dissocietis ab unitate et unanimitate fidelium Dei, sed acceleretis presentaliter uos illi adunare, et coniungere aliis Dei suisque fidelibus, ad defensionem sancte ecclesie et suam fidelitatem.

4. Si autem dicitis, uos propter pares uestros qui presentes non sunt hoc non posse facere, mandat, ut uos qui in presentiarum estis, talem securitatem ei faciatis, ut non propter aliam causam hoc dimittatis quod per nos uobis mandat, nisi propter illos uestros pares qui presentes non sunt. Et facite  ei securitatem, ut illos uestros pares ad Dei seruitium et ad suam fidelitatem, in quantum potueritis, exhortemini et conuertatis, et si illos conuerti non potueritis, uos ab eius seruitio non uos subtrahatis. Quoniam si omnes conuerti ad illum uolueritis, paratus est uos omnes secundum sancte ecclesie utilitatem et suum honorem et uestrum communem profectum recipere et saluare et honorabiles semper habere, et nulli umquam imputare, in quantum ad se pertinet, quicquid neglegenter factum habetis de eius seruitio, aut in ista causa contra illum egistis.

5. Et mandat uobis, quia postquam uestram fidelitatem cognouerit, securos etiam uos faciet ex sua parte, quod nulli debeat reputare hoc quod erga  illum neglegenter egit in hac causa; ita tamen, si uos quoque erga illum debitum honorem et debitam fidelitatem conseruaueritis, sicut Dei suique fideles.

6. Et si aliqua pars ex uobis ad eius senioratum et ad eius fidelitatem reuerti uoluerit, similiter est paratus eos benigne recipere, et erga illos omnimodis adimplere que superius scripta sunt.



Istum missaticum transmisit rex per Hincmarum et Yrminfridum episcopos, et per Adalardum abbatem, et Bodulfum, et Richuinum, et Berengarium.

Mandat uobis senior noster salutes. Et mandat uobis, quia pro Dei amore et pro uestre quondam fidelitatis seruitio sibi impenso, omnes uos uult saluos esse, et sine aliqua occasione omnes uos ad Dei seruitium et ad suam fidelitatem adtrahere cupit.  Et ut omnibus manifestum fiat, quia sic omnes uos uult saluare sicut suos fideles, et nulla occasione intermissa aliquem ex uobis perdere uult, et ut etiam contra pares uestros absque lesione salui esse possitis, sicut debetis et christianos oportet, talem causam qualem uos eum postulastis, libentissime uobis concedit secundum consilium suorum fidelium usque ad condictum placitum quod est 5 Idus Octob. Carnutum. Ita tamen, ut uos securitatem talem ei faciatis, ut usque ad illud placitum in pace maneatis, et nullam dehonorationem in aliqua causa erga eum aut erga suos fideles faciatis, quam rationabiliter et possibiliter uitare et cauere potestis, neque impedimentum suis fidelibus faciatis, nec impredationem, nec aliquam inquietudinem [759 1Kb] . Et  concedit uobis, ut omnes in honoribus et in alodis uestris interim consistatis, exceptis his quorum honores senior noster donatos habet. Et si aliqui sunt ex uobis qui honores non habent, si uolunt in suis alodibus consistere, aut cum aliis eorum paribus uel amicis, faciant. Et etiam si uoluerint cum seniore nostro manere, ita tamen ut cum pace uiuant, et ipsi et sui, etiam hoc clementer concedit. Ea uidelicet ratione, ut uos securum de uobis illum faciatis, et ut nullum suum fidelem aliquo modo de sua fidelitate subtrahatis neque sollicitetis. Et si aliquis ex uobis fuerit qui hanc pacem isto modo seruare noluerit, a uestro consortio omnes eum unanimiter expellatis, si emendare noluerit quod neglegenter fecisse manifestum fuerit.





CORONATIO IUDITHAE KAROLI II FILIAE.  [1Kb]



Benedictio super reginam, quam Edelulfus rex accepit in uxorem.


Nubas in Christo obnupta nube celesti, et refrigerata  gratia spiritali, ac protecta ab omni inlicita concupiscentia, pangas fedus cum oculis tuis, ut non uideas alienum uirum ad concupiscendum eum,  et non mecheris in corpore uel corde tuo, et auertas oculos tuos, ne uideant uanitatem: quatenus in uia Domini uiuificeris, ut possis dicere cum propheta: Ad te leuaui oculos meos qui habitas in celis. Et: Leuaui oculos meos in montes, unde ueniat auxilium mihi. Per conditorem et redemptorem ac dominum nostrum Iesum Christum, qui cum Patre et Spiritu sancto uiuit et regnat in secula seculorum.

Benedic, Domine, has detes, et accipientes tua benedictione dotare digneris: ut coniugii fidem et thorum immaculatum seruantes, sanctorum patriarcharum adscisci mereantur consortio. Per Dominum.

Accipe anulum, fidei et dilectionis signum, atque coniugalis coniunctionis uinculum, ut non separet  homo quos coniungit Deus. Qui uiuit et regnat in omnia secula seculorum.

Despondeo te uni uiro uirginem castam atque pudicam futuram coniugem, ut sancte mulieres fuere uiris suis, Sarra, Rebecca, Rachel, Hester, Iudith, Anna, Nemi, fauente auctore sanctificatore nuptiarum Iesu Christo domino nostro, qui uiuit et regnat in secula seculorum.

Deus, qui in mundi crescentis exordio multiplicande proli benedixisti, propitiare supplicationibus nostris, et huic famulo tuo et huic famule tue opem tue benedictionis infunde; ut in coniugali consortio secundum beneplacitum tuum affectu compari, mente consimili, sanctitate mutua copulentur. Dita eos fructibus sanctis et operibus benedictis.  Fac illos talem sobolem generare, que ad tui paradisi pertineat hereditatem. Aperi, Domine, ianuas celi, et uisita eos in pace. Inriga terram eorum, ut germinet fructum spiritalem. Sanctifica eos, qui datus es nobis ex uirgine; et presta eis tempora salutis, que ante tuum aduentum predixit sanctus propheta Iohannes, ut hic fideliter credant, et beate uiuentes uitam et regnum consequantur eternum, gratia tua, Christe saluator noster, qui cum Deo Patre in unitate Spiritus sancti uiuis et regnas Deus per omnia.

Benedictio regine. Te inuocamus, Domine sancte, Pater omnipotens, eterne Deus, ut hanc famulam tuam, quam tue diuine dispensationis prouidentia in presentem diem iuuenali flore letantem crescere  concessisti, tue pietatis dono ditatam, plenam ueritatis, de die in diem coram te et hominibus ad meliora semper proficere facias; ut in regimine suo gratie superne largitatem congaudens suscipiat, et misericordie tue muro aduersitate undique munita, cum pace propitiationis uiuere mereatur. Per Dominum.

 Sursum corda. Domine sancte, pater omnipotens, eterne Deus, electorum fortitudo, et humilium celsitudo, qui in primordio per effusionem diluuii crimina mundi purgari uoluisti, et per columbam ramum oliue portantem pacem terris redditam demonstrasti, iterum Aaron famulum tuum per unctionem olei sacerdotem unxisti, et postea per huius unguenti infusionem ad regendum populum Isreliticum sacerdotes, reges, et prophetas perfecisti, uultumque ecclesie in oleo exhilarandum prophetica famuli tui uoce Dauid esse predixisti; qui hoc etiam unguento famule tue Iudith ad liberationem seruorum tuorum et confusionem inimicorum uultum exhilarasti, et ancille tue Hester faciem hac spiritali misericordie tue unctione adeo lucifluam  reddidisti, ut efferatum cor regis ad misericordiam et saluationem in te credentium, ipsius precibus inclinares. Te quesumus, omnipotens Deus, ut per huius creature pinguedinem, columbe pace, simplicitate, ac pudicitia decoram efficias. Per dominum nostrum Iesum Christum filium tuum, qui uenturus est iudicare.

Coronatio. Gloria et honore coronet te Dominus, et ponat super caput tuum coronam de spiritali lapide pretioso; ut quicquid in fulgore auri et in uario nitore gemmarum significatur, hoc in tuis moribus, hoc in actibus semper refulgeat. Quod ipse prestare dignetur cui est honor et gloria in secula seculorum.

Benedictiones. Benedic, Domine, hanc famulam  tuam, qui regna regum a seculo moderaris. Amen.

Opera manuum illius suscipe, et benedictione tua terra eius de pomis fructuum celi et rore atque abysso subiacente repleatur. Amen.

De uertice antiquorum montium et collium eternorum, de frugibus terre, et plenitudine eius tua benedictione letetur. Amen.

Benedictio illius qui apparuit in rubo ueniat super caput eius. Da ei de rore celi et de pinguedine terre abundantiam frumenti et uini; ut seruiant illi ac semini eius populi, et in honore tuo tribus illam et semen eius adorent. Amen.

Reple eam benedictionibus uberum et uulue. Benedictiones patrum antiquorum confortate sint super eam et super semen eius, sicut promisisti  seruo tuo Abrahe et semini eius in secula. Amen.

Concede, quesumus, omnipotens et misericors Deus, ut hec dona tua, que fideles tui acceperunt de manu tua, dantibus, accipientibus, et dispensantibus ad presentis uite subsidium, ac redemptionem animarum, atque ad uitam capessendam proficiant sempiternam. Per Dominum.





KAROLI II CONuENTUS CARISIACENSIS.  1Kb]



Capitula que [760 1Kb] Karolus fecit apud Carisiacum palatium [761 1Kb] .


1. In nomine sancte et indiuidue Trinitatis. Karolus, gratia Dei rex, illi [762 1Kb] episcopo et dilectis ac fidelibus missis illis comitibusque nostris, salutem. Notum sit fidelitati uestre, quia 16 Kal. Mart. secundum sacram auctoritatem synodum uenerabilium episcoporum ac conuentum fidelium nostrorum apud Carisiacum fecimus conuenire. Cum quibus inter cetera ecclesiastice utilitatis ac regni necessitatis negotia considerauimus, qualiter rapine et depopulationes, que partim occasione superinruentium paganorum, partim mobilitate quorumdam fidelium nostrorum in regno nostro, per eos etiam qui ecclesiam Dei defendere et tueri, et regni soliditatem  ac quietem debuerant prouidere, grassantur, aliquo modo, annuente Domino, sedari ualeant et amoueri.

2. Quorum consultu decreuimus, ut quia peccata, que in suo initio, ut sunt, magni ponderis estimantur, pernicioso [763 1Kb] processu, ipso etiam exitiabili usu prauis mentibus leuiantur [764 1Kb] , et quasi insensibiles reddunt, ac si quando resipiscere moliuntur, eas sepius obligant, ut si surgere uelint non possint [765 1Kb] , antequam censura ecclesiastica et legales sententie huiusmodi predatores [766 1Kb] terribiliter et damnabiliter feriant [767 1Kb] , episcopi quique in suis parochiis et missi in illorum missaticis, comitesque in eorum comitatibus, pariter placita teneant, quo omnes rei publice ministri, et uassi dominici,  omnesque quicumque uel quorumcumque homines in eisdem parochiis uel comitatibus commanent, sine ulla personarum exceptione uel excusatione aut dilatione conueniant.

3. Et episcopus illius parochie breuiter adnotatas sententias de huiusmodi causa, euangelice uidelicet et apostolice atque prophetice auctoritatis, necnon et decreta apostolica atque canonica omnibus relegat, et aperto sermone cunctis quale quantumque peccatum sit, et qualem quantamque penitentiam et quam immanem seuerissimamque uindictam exposcat, cum aliis debitis et necessariis atque utilibus predicationibus innotescere curet.

4. Missi quoque legales sententias, sicut eas cognitas habent, adnotent, et predecessorum nostrorum  regum atque imperatorum, nostraque capitula de hac causa in unum collecta omnibus nota faciant. Et episcopi Dei et episcopali auctoritate tales depredationes omnibus interdicant. Et missi ac comites nostri cunctis ex nostro regio banno prohibere firmiter studeant, ut cognoscant omnes, quia si  abhinc inante in nostro regno talia facere aliquis presumpserit, secundum diuinas sententias episcopalem excipiet sententiam, et secundum leges ac capitula regia emendare cogetur, et secundum iudicium fidelium nostrorum condignam uindictam suscipiet.

5. Et si talis persona fuerit, ut episcopi uel missi nostri ac comites in illorum ministeriis quod prauum actum fuerit potuerint emendare, secundum prefixum modum illud emendare studeant, aut per fideiussores ad nostram presentiam uenire faciant.

6. Si autem aliquis quiscumque inobediens extiterit, cum summa festinatione nobis notum facere curent, ut quantocius ad nostram presentiam illum  uenire iubeamus, et dignam ultionem secundum iudicium fidelium nostrorum sustineat.

7. Et si [768 1Kb] , quod absit, talis emerserit qui Dei timorem postponat, et ecclesiasticam auctoritatem contemnat, et regiam potestatem refugiat, sciat quiscumque ille fuerit, quia et secundum canonicam auctoritatem ab omnium christianorum cetu et a sancte ecclesie consortio et in celo et in terra alienus efficietur, et regali potestate atque omnium regni fidelium unanimitate, sicut Dei et ecclesie inimicus et regni deuastator, persequetur usque dum a regno exterminetur.

8. Et si aliquis comes fuerit qui hoc in suo comitatu fecerit, aut ibi talia increscere permiserit,  ut aut ipse illa non emendet, aut nobis nota non fecerit ut nostra auctoritas talia corrigat, sciat quia talem sententiam inde sustinebit, sicut tempore antecessorum nostrorum consuetudo fuit.

9. Et si aliqui iterantes depredationes et rapinas per regnum nostrum fecerint, et episcopi ac missi uel comites hoc emendare non potuerint, quam citius possunt nobis notum facere curent, ut iubeamus ipsos depredatores per eandem uiam cum misso nostro redire, et illa omnia que male egerant legaliter emendare, et talem harmiscaram [769 1Kb] , sicut nobis uisum fuerit, aut iudicium, sicut cum fidelibus nostris considerauimus [770 1Kb] , sustinere.

10. Si autem dilecti fratris nostri aut nepotum nostrorum homines fuerint, qui talia egerint, et  hoc nobis innotescant, ut illis notum faciamus, et illi suos homines, sicut illis melius uisum fuerit, de talibus castigare procurent, sicut et nos nostros homines castigare uolumus, si in illorum regnis indecentia et aliqua noxia facere, quod absit, presumpserint.



Collectio de raptoribus [771 1Kb] .


Sanctus Gregorius in libro pastorali dicit: Ammonendi sunt qui aliena rapere contendunt, ut sollicite audiant quid ueniens in iudicio Dominus dicat: Esuriui enim, et non dedistis mihi manducare. Et cetera. Quibus dicit: Discedite a me, maledicti, in ignem eternum qui paratus est diabolo et angelis eius. Hinc ergo colligendum est quanta damnatione plectendi sunt qui aliena rapiunt, si tanta animaduersione feriuntur qui sua indiscrete tenuerunt. Perpendant quo eos obliget reatu res rapta, si tali subiicit pene non tradita. Perpendant quid meretur iniustitia inlata, si tanta percussione digna est pietas non impensa. Audiant raptores: ue ei qui multiplicat non sua usquequo, et adgrauat contra se densum lutum. Densum lutum contra se adgrauare, est terrena lucra cum pondere peccati cumulare. Audiant quid Christus dicat: Quid prodest homini si totum mundum lucretur, anime uero sue detrimentum fiat?  id est, quid prodest homini si totum quod extra se est congregat, sed hoc solum quod ipse est damnat? Audiant quod illa que rapiunt in hoc seculo deficient, aut in seculo dimittent; sed secum ad iudicium causas rapine, id est, damnationem secum ferent. Et alibi scriptum est. Audiant quid propheta Esaias dicit: Rapina pauperis in domo uestra, et causa uidue non ingreditur ad eos. Et: Lacryma uidue usque ad maxillam descendit, et Dominus non delectabitur in illis. Audiant quia in cuius domo rapina est, siue in domo corporis, siue in domo mansionis, non habitat in illa domo Spiritus sanctus, sed spiritus malignus; et si accedit ad communionem corporis et sanguinis Christi ante dignam satisfactionem, non mundatur per illam communionem a peccato, sed plenius, sicut Iudas, quando in cena plenus rapina et iniquitate communicare presumpsit de manu Christi, possidetur a diabolo: unde et suspensus crepuit medius. Et ad quem causa uidue non ingreditur,  nec ipse, si digne non satisfecerit, in celestem ecclesiam intrare ualebit. Audiant rapaces et predatores quid iterum propheta dicat: Qui predaris: nonne et ipse predaberis? uidelicet quia ille qui predatur res pauperum et ecclesiarum ac seruorum Dei, predatur a diabolo, et preda illius fit. Audiant quid sanctus Paulus apostolus dicat, per quem locutus est Christus, et qui raptus fuit usque ad tertium celum, et qui raptus fuit in paradisum, et audiuit talia secreta uerba que non licebat homini loqui: Ait namque quia neque rapaces, neque homicide, neque adulteri regnum Dei possidebunt. Unde intendat quale quantumque peccatum est rapina, quam cum adulterio et homicidio sanctus comparauit apostolus. Item ipse dicat: Si quis fornicator, aut adulter, aut rapax, aut homicida est, cum huiusmodi nec cibum sumere Christi discipulo, id est christiano, licet ante satisfactionem, id est, correctionem ac emendationem et dignam penitentiam. Audiant quia sanctus  Iohannes apostolus electus et dilectus Christi, qui in cena super pectus eius recubuit, talem hominem salutare uetat, dicens: Nec aue ei dixeris, neque in domum receperis. Audiant quid in Toletano concilio sancti episcopi, qui in celo cum Deo regnant, et in terris miraculis coruscant, de totius mundi partibus congregati, decreuerunt. Si quis, inquiunt, de potentibus clericum, aut quemlibet pauperem, aut religiosum esxpoliauerit, et mandauerit ad ipsum episcopus ut eum audiat; et si contempserit, inuicem mox scripta percurrant per omnes prouincie episcopos, quoscunque adire potuerit, ut excommunicatus habeatur donec audiat et reddat aliena. Ecce de pauperum raptoribus. Audiant raptores et predones rerum ecclesiasticarum quid sanctus Anacletus papa, ab ipso beato Petro apostolo presbyter ordinatus, cum totius  mundi sacerdotibus iudicauit. Dicit namque: Qui abstulerit aliquid patri uel matri, homicidie particeps est. Pater noster sine dubio Deus est, qui nos creauit: mater uero nostra, Ecclesia, que nos in baptismo spiritaliter regenerauit. Ergo qui Christi pecunias et ecclesie rapit, aufert, uel fraudatur, homicida est, atque homicida ante conspectum iusti iudicis deputabitur. Qui rapit pecuniam proximi sui, iniquitatem operatur. Qui autem pecuniam uel res ecclesie abstulerit, sacrilegium facit, et ut sacrilegus iudicandus est. Item sanctus Urbanus papa et martyr: Res et facultates ecclesie oblationes appellantur, quia Domino offeruntur, et uota sunt fidelium, ac pretia peccatorum, atque patrimonia pauperum. Si quis illa rapuerit, reus est damnationis Ananie et Saphire, et oportet huiusmodi tradere Satane, ut spiritus saluus sit in die Domini. Item sanctus Lucius papa: Rerum ecclesiasticarum et facultatum raptores a liminibus sancte Ecclesie anathematizatos apostolica  auctoritate pellimus et damnamus, atque sacrilegos esse iudicamus; et non solum eos, sed et omnes consentientes eis, quia non solum qui faciunt, rei iudicantur, sed etiam qui facientibus consentiunt: par enim pena et agentes et consentientes comprehendit. Et sanctus Augustinus in sermone euangelii sancti Iohannis ita dicit: Fur sacrilegus loculorum sacrorum et dominicorum est Iudas; et qui aliquid de ecclesia furatur et rapit, Iude perdito comparatur. Item in sacris canonibus, sancto Spiritu dictatis et Christi sanguine confirmatis, scriptum est: Si quis oblationes ecclesie extra ecclesiam accipere uel dare uoluerit preter conscientiam episcopi, uel eius cui huiusmodi officia commissa sunt, nec cum eius uoluerit agere consilio, anathema sit.

Episcopus autem omnibus dicere debet quid sit anathema; et ne desperent, ostendere debet quandiu duret anathema, id est, quandiu quisque errorem non corrigit et digna satisfactione non emendat, ut  reconciliationem et indulgentiam ualeat promereri. Si quis uero ante satisfactionem et reconciliationis indulgentiam in peccatis suis perseuerans mortuus fuerit, iam anathema perpetuum illi erit, et peccatum ad mortem, pro quo non dicit Apostolus ut oretur. Sed et plura, si necesse fuerit, episcopus quisque colligere et dicere procurabit.



Secuntur [772 1Kb] capitula domni Karoli et domni Hludouici imperatorum.

 uobis uero comitibus dicimus, uosque commonemus, quia ad uestrum ministerium maxime pertinet, ut reuerentiam et honorem sancte Dei ecclesie exhibeatis, et cum episcopis uestris concorditer uiuatis, et eis adiutorium ad suum ministerium peragendum prebeatis; ut et uos ipsi in ministeriis uestris pacem et iustitiam faciatis, et que nostra auctoritas publice fieri decernit, ut in ministeriis uestris studiose perficiatur, studeatis.  Proinde monemus uestram fidelitatem, ut memores sitis fidei nobis promisse, et in parte ministerii nostri uobis commissi, in pace scilicet et iustitia facienda, uosmetipsos coram Deo et coram hominibus tales exhibeatis, ut et nostri ueri adiutores et populi conseruatores iuste dici et uocari possitis. Et nulla quelibet causa, aut munerum acceptio, aut amicitia cuiuslibet, uel odium, aut timor, aut gratia, ab statu rectitudinis uos deuiare compellat, quin inter proximum et proximum semper iuste iudicetis; pupillorum uero et uiduarum et ceterorum pauperum adiutores ac defensores, et sancte ecclesie uel seruorum illius honoratores iuxta uestram possibilitatem sitis. Illos quoque qui temeritate et uiolentia in furtis et latrociniis, siue rapinis, communem pacem populi perturbare moliuntur, uestro studio et correctione,  sicut decet, compescite. Et si aliqua persona in aliquo uobis impedimentum fuerit quin ea que dicimus facere non ualeatis, nobis ad tempus illud notum faciatis, ut nostra auctoritate adiuti ministerium uestrum digne adimplere possitis.

 Omnes uero laicos monemus, ut honorem ecclesiasticum conseruent, et dignam uenerationem episcopis et Dei sacerdotibus exhibeant, et ad eorum predicationem cum suis deuote occurrant, et ieiunia ab illis communiter indicta reuerenter conseruent, et suos obseruare doceant et compellant. Ut etiam dies dominicus sicut decet honoretur et colatur, omnes studeant. Et ut liberius fieri possint, mercata et placita a comitibus, sicut sepe admonitum fuit, illo die prohibeantur.

 De pace uero in exercitali itinere seruanda usque ad marcham hoc omnibus notum fieri uolumus, quod quicunque auctorem damni sibi preterito anno Inlati nominatim cognoscit, ut iustitiam de illo querat et accipiat.

  Deinceps tamen omnibus denuntiare uolumus, ut unusquisque cognoscat omnes qui in suo obsequio in tali itinere pergunt, siue sui sint, siue alieni; ut ille de eorum factis rationem se sciat redditurum, ut quicquid in pace uiolanda deliquerint, ad ipsius debeat periculum pertinere. Ea scilicet conditione, ut pacis uiolator primum iuxta facinoris qualitatem, siue coram nobis, siue coram misso nostro, dignas penas persoluat, et senior qui secum talem duxerit quem aut constringere noluit aut non potuit ut nostram iussionem seruaret, et insuper in regno nostro predas facere non timuerit, pro illius neglegentia, si ante eum de his non admonuerit, et postquam neglegentia contemptoris ad eius notitiam peruenerit, eum corrigere, sicut decet, neglexerit, honore suo priuetur, ut scilicet neuter illorum sine iusta uindicta remaneat.

 Comites uero ministris ecclesie in eorum ministeriis, ut hoc plenius et de nostris et de  se et de suis hominibus obtinere possint, adiutores in omnibus fiant. Et quicunque prima et secunda uice de his a comite admonitus non se correxerit, uolumus ut per eundem comitem eius neglegentia ad nostram notitiam perferatur, ut nostra auctoritate quod in nostro capitulari continetur, subire cogatur.

 De pace admonemus, ut omnes qui per aliqua scelera rebelles sunt, constringantur.

 De pace et iustitia infra patriam, sicut sepe per alia capitula iussimus, adimpletum fiat.

 Si quis domum alienam cuiuslibet infregerit, quicquid exinde per uim abstulerit aut rapuerit uel furauerit, secundum legem eam illi cuius domus fuerit infracta et spoliata in triplum componat, et insuper bannum dominicum soluat. Si seruus hoc fecerit, sententiam superiorem accipiat, et insuper secundum suam legem compositionem faciat. Si quislibet homo aliquod tale damnum alicui fecerit  pro quo plenam compositionem facere non ualeat, semetipsum in wadio pro seruo dare studeat usque dum plenam compositionem adimpleat.

 Si quis messes aut annonas in hoste super bannum dominicum rapuerit, uel pauerit, aut furauerit, aut cum caballis uastauerit, estimato damno secundum legem in triplum componat. Et si liber homo hoc fecerit, bannum dominicum pro hac re componere cogatur. Seruus uero secundum legem tripla compositione damnum in loco restituat, et pro damno discipline corporali subiaceat.

 Si quis in exercitu infra regnum sine iussione dominica per uim hostilem aliquid predare uoluerit, aut fenum tollere, aut granum, siue pecora maiora uel minora, domosque infrangere uel incendere, hec ne fiant, omnino prohibemus. Quod si ab aliquo presumptioso factum  fuerit, sexaginta solidis, si liber est, sit culpabilis, et omnia similia restituat, aut cum duodecim testibus se purget. Si uero seruus hoc fecerit, capitali crimini subiaceat, et dominus omnia similia restituat, quia seruum suum non correxit, nec custodiuit ut talia non perpetraret: quoniam si nos ipsos comedimus, cito deficiemus. Unusquisque tamen custodiat exercitum suum, ne aliqua depredatio infra regnum fiat.

 Si quis infra regnum rapinam fecerit, aut cuiquam nostro fideli eiusque homini aliquid ui abstulerit, in triplo cui aliquid abstulit legibus componat, et insuper bannum nostrum, id est sexaginta solidos, nobis persoluat. Postmodum uero a comite ante nos adducatur, ut in bastonico retrusus usque dum nobis placuerit, penas luat. Nam si publice actum fuerit, publicam inde agat penitentiam iuxta sanctorum canonum sanctionem. Si uero occulte, sacerdotum consilio ex hoc agat penitentiam:  quoniam raptores, ut ait Apostolus, nisi ueram egerint penitentiam, regnum Dei non possidebunt. Qui uero de rebus ecclesiarum aliquid abstulerit, grauius inde iudicetur; quia sacrarum rerum ablatio sacrilegium est, et sacrilegus uocatur qui ex eis aliquid abstulerit aut rapuerit. Extorres namque a liminibus sancte matris Ecclesie tales persone usque ad satisfactionem ecclesie, quam leserunt, sunt habende atque firmiter denotande.





MISSORUM CAPITULA. 

Capitula a Baluzio ex codice bibl. regie Parisiensis n. 4626 primum edita, ad fidem eiusdem codicis recognouimus.

Propter cognitas uobis necessitates et nimias perturbationes que in regno isto euenerunt, sicut scitis,  senior noster Karolus plurimos fideles regni sui, tam episcopos, quam abbates, et comites, atque reliquos regni sui fideles, mediante Februario mense apud Carisiacum congregans, hec capitula ab ipsis confirmata nobis transmisit, ut ea uobis denuntiaremus, ut et uos cum omni timore Dei et legali imperio obseruare cum iustitia studeatis, omnesque christiani qui in nostro consistunt missatico.

1. Primo capitulo continetur, ut uos moneamus de honore sancte Dei ecclesie, qui per omnia ab omnibus fidelibus christianis obseruandus est, ut eorum [773 1Kb] immunitates in nullo infringantur, res sacre et fructus eius a nullo rapiantur; quoniam qui aliena rapiunt, a regno Dei excluduntur, dicente Apostolo: Rapaces regnum Dei non possidebunt.  None et decime fideliter persoluantur. Sacerdotes Dei et ministri eius non deshonorentur, non flagellentur, neque de ecclesia sine consensu episcopi sui eiiciantur aut in ea recipiantur. Aecclesie destructe restaurentur. Quod si quis transgressus fuerit, anathematis uindicta feriatur, et comitis districtione constringatur, et banni regalis exactione dampnetur.

2. Sanctimoniales, uidue, orphani, et pauperes nullo modo opprimantur; et res illorum, tam in frugibus, quam in pratis, necnon etiam in eorum feno, a nullo per rapinam depredentur; et ubicumque oppressi sunt, ab episcopis, comitibus, et missis regalibus  subleuentur; et oppressores illorum, sicut supra scriptum est, in omnibus constringantur.

3. De his uero qui intra patriam residentes rapinas exercent, domos infringunt, homines sine causa occidunt, trustes commouent, aut alios dampnant et opprimant, prata defensoria depascunt, fruges aliorum deuastant, ex his mandat senior noster, ut primum episcopali auctoritate iudicentur, et sic postea a comitibus legaliter constringantur, et insuper bannum nostrum, id est solidos 60, componant. Et si eos constringere [774 1Kb] non potuerint, ad regalem presentiam deducantur, ut dignam suscipiant uindictam.

4. Mancipia aliena, que intra inmunitates fugiunt aut intra fiscum nostrum aut aliorum potestate, et a dominis suis insecuntur, sine ullo munere aut aliqua  contradictione reddantur, aut foras eiiciantur, nisi legibus sua esse probauerint. Et si quis contenderit  et reddere noluerit, et postea fugerint, legaliter eas persoluat.

5. Ut nemo uirgines aut uiduas rapere presumat, et ad eas nullo modo accedat, nisi legaliter eas nuptialiter desponsatas coniunxerit. Nullus Deo sacratam rapiat aut uiolet, uel in coniugio sibi societ. Si quis hoc transgressus fuerit, ecclesiastico anathemate feriatur, et publico iudicio damnetur.

6. Ut regales iustitie cum omni diligentia perficiantur.

7. Ut nullus de domo sua ad aliam transiens, aut in itinere pergens, rapinam facere presumat.

8. Ut unusquisque presbyter inbreuiat [775 1Kb] in sua parrochia omnes malefactores, uidelicet raptores, rapaces, adulteros, incestos, homicidas, latrones; et  eos extra ecclesiam faciat, nisi penitentiam agere uoluerint. Si se emendare noluerint, ad episcopi presentiam perducantur.





KAROLI II ET HLOTHARII II CONuENTUS APUD SANCTUM QUINTINUM.  [1Kb]



Adnuntiatio Karoli et nepotis sui Hlotharii apud sanctum Quintinum, Kalendis Mart. anno 857 incarnationis dominice [776 1Kb] .


Adnuntiatio [777 1Kb] Karoli.---1. uolumus uos scire, quod fuit insimul noster conuentus. Postquam Deus nostrum seniorem uocauit de isto seculo, semper inueni tale consilium in meo dilecto fratre Hludowico [778 1Kb] , sicut mihi necesse fuit, et ego in illo quesiui, et illum ostendere decuit; et illius adhortatione et interuentione deuenit, Deo gratias, talis unanimitas inter me et bone memorie fratrem meum Hlotharium, sicut inter fratres esse debebat [779 1Kb] . Et propter tales causas, que sicut inter nos coniacuerant, inuenimus cum communibus fidelibus nostris, quia necesse erat, ut inter nos firmitas facta fuisset  secundum Dei uoluntatem de nostro communi profectu et adiutorio, et de filiorum ac regni et fidelium nostrorum saluamento, sicut tunc [780 1Kb] adcognitauimus nostris communibus fidelibus qui adfuerunt. Et [781 1Kb] ille in sua uita contra nos conseruauit, et, Deo gratias, nos contra illum conseruauimus, et contra illius filios nepotes nostros, adiuuante Deo, quantum scimus et possumus, et illi ad nos quesierint, conseruare uolumus.

2. Post obitum uero illius, ex parte pro mea, sicut  audistis, infirmitate, ex [782 1Kb] parte pro paganorum superuentione, et pro aliis occasionibus [783 1Kb] que in regno nostro acciderunt, usque modo non fuit oportunus locus, ut ego et iste meus carissimus nepos insimul parabolare potuissemus, et inuicem nobis presentes nostras uoluntates demonstraremus, quas in corde unusquisque contra alterum retinebamus.

3. Euenit autem locus congruus, quia iste meus carissimus nepos cum dilectissimo fratre meo Hludowico parabolauit  , et tale receptum et consilium in eo inuenit, sicut et isti necesse fuit et illum demonstrare decuit: quod mihi satis complacuit. Et nunc, quando mecum parabolauit, dixit mihi, quod in illa firmitate quam ego cum patre suo bone memorie fratre meo feci, et illum suscepi, in illa [784 1Kb]  susceptione uellet perseuerare, et illam firmitatem quam suus pater meus frater contra me fecerat, uellet, adiuuante Domino, per omnia obseruare.

4. Et inuenimus cum communibus fidelibus nostris, ut pro talibus necessitatibus, sicut scitis et uidetis in isto regno euenire, nos inuicem confirmas remus, sicut et fecimus, ut ad honorem sancte Dei ecclesie et communem profectum ac fidelium nostrorum saluamentum, et regnum nostrum contra quoscumque nobis necesse fuerit continendum, inuicem  nos saluemus et adiuuemus, sicut auunculus nepotem et nepos auunculum per rectum saluare et adiuuare debet.

5. Et nostri fideles, qui presentes fuerunt et hoc consilium nobis dederunt, dixerunt nobis, quod parati sunt nos, auxiliante Domino, in omnibus adiuuare, ut istam firmitatem possimus ad inuicem obseruare. Et propterea uolumus a uobis uestrum consensum et uoluntatem audire, si et hoc uobis bene uidetur, et nobis inde auxilium uultis prestare, ut hoc possimus cum Dei adiutorio et uestro obseruare.

Adnuntiatio [785 1Kb] Hlotharii.---Sicut meus auunculus uobis dicit, quantum Deus mihi scire et posse donauerit, et in [786 1Kb] illa firmitate cum seniore meo facta in qua me suscepit, et quam senior meus contra illum  fecit, uolo perseuerare, et illam quam contra eum feci, cum Dei adiutorio uolo firmiter obseruare.

Item adnuntiatio Karoli regis.---uolumus uos scire, quia propter istas rapinas et depredationes que in regno nostro increuerunt, ex parte quia pagani nobis superuenerunt, ex parte pro talibus occasionibus que in regno nostro acciderunt, synodum episcoporum et aliquantos de nostris fidelibus pro oportunitate temporis conuocauimus, et considerauimus cum ipsis, ut per omne regnum nostrum episcopi et missi nostri ac comites in singulis parrochiis ac comitatibus placita teneant, et ad illa placita omnis homo qui placitum custodire debet et in illis comitatibus commanet, sine exceptione et excusatione conueniat. Et episcopi omnibus demonstrent, quam graue hoc  peccatum sit, et qualem penitentiam querit, et qualem damnationem, nisi penitentia succurrerit, adquirat. Et missi nostri capitula legis et antecessorum  nostrorum de hoc omnibus ostendant, et tantam miseriam [787 1Kb] interdicant. Et sciant omnes, quia quicumque abinde talia facere presumpserit, et canonicam et regalem uindictam suscipiet, sicut tunc omnibus et episcopi et missi nostri plenius adnuntiabunt.

Item adnuntiatio Hlotharii.---1. Sciatis etiam, quia considerauimus, ut quiscumque malefactor de uno regno nostro in alterum uenerit, episcopus uel missus, siue comes, de quorum ministerio effugerit ut iustitiam non reddat aut dignam uindictam non sustineat, illis missis in quorum missatico in alio regno fugerit, notum faciant, et ipsi illum taliter constringant, ut aut ad compositionem aut ad uindictam illuc reueniat ubi malum perpetrauit.

 2. Et sciatis, quia sicut Deus per suam misericordiam, et per meos auunculos [788 1Kb] bonitatem, et per mei senioris ac meos fideles [789 1Kb] adiutorium, meo seniori in regno successi, ita et in omni bonitate et in obseruatione de illis capitulis quos meus senior cum suis fratribus, meis auunculis, ad Marsnam de Dei uoluntate et sancte ecclesie honore, et regni stabilitate, et sancte ecclesie ac regni fidelium saluamento, considerauit et confirmauit, cum Dei adiutorio et meis auunculis [790 1Kb] consilio et auxilio et uestro adiutorio permanere uolo.

Tertia adnuntiatio Karoli.---Deus omnipotens nobis donet, ut uestram fidelitatem et uestrum adiutorium, que semper contra nos cum omni barnatu  demonstrastis, uobis sic merere possimus, sicut antecessores  nostri uestris antecessoribus in bono meruerunt, et nos uobis cum omni bonitate uolumus commereri.





KAROLI II CONuENTUS CARISIACENSIS.  [1Kb]





[NOTA.]

 Acta sunt hec sequentia apud Carisiacum palatium, anno incarnationis dominice 858, regni autem domni Karoli 18, indictione 6, 12 Kal. Aprilis, in Dei nomine feliciter.

Sacramentum fidelium.---Quantum sciero et potuero, Domino adiuuante, absque ulla dolositate aut seductione, et consilio et auxilio secundum meum ministerium et secundum meam personam fidelis uobis adiutor ero, ut illam potestatem, quam in regio nomine et regno uobis Deus concessit, ad ipsius  uoluntatem et ad uestram ac fidelium uestrorum saluationem, cum debito et honore et uigore, tenere et gubernare possitis: et pro ullo homine non me  inde retraham, quantum Deus mihi intellectum et possibilitatem donauerit.

Sacramentum regis.---Et ego, quantum sciero et rationabiliter potuero, Domino adiuuante, unumquemque uestrum secundum suum ordinem et personam honorabo et saluabo, et honoratum ac saluatum absque ullo dolo ac damnatione uel deceptione conseruabo, et unicuique competentem legem et iustitiam conseruabo. Et qui illam  necesse habuerit, et rationabiliter petierit, rationabilem misericordiam exhibebo, sicut fidelis rex suos fideles per rectum honorare et saluare, et unicuique competentem legem et iustitiam in unoquoque  ordine conseruare, et indigentibus et rationabiliter petentibus rationabilem misericordiam debet impendere. Et pro nullo homine ab hoc, quantum dimittit humana fragilitas, per studium aut maliuolentiam uel alicuius indebitum hortamentum deuiabo, quantum mihi Deus intellectum et possibilitatem donauerit. Et si per fragilitatem contra hoc  mihi subreptum fuerit, cum hoc recognouero, uoluntarie illud emendare curabo.

Hincmarus archiepiscopus, Immo episcopus, Yrminfridus episcopus, Hincmarus episcopus, Hilduinus abba.

Hungarius, Engilramnus, Isembardus, Odo, Osbertus, Ratbodus, Hunfridus, Odalricus, Rhodulfus, Engischalcus, Herluinus, Hitto.






KAROLI II ET HLOTHARII II SYNODUS METTENSIS.  [1Kb]



EPISCOPORUM LEGATIO AD HLUDOWICUM REGEM. Hec capitula tractata et confirmata sunt ab episcopis in synodo habita apud Mettis ciuitatem, de indulgentia Hludowici regis pro seditione et excessibus in regno fratris sui Karoli perpetratis.


Dilectis in Christo fratribus et consacerdotibus nostris, legatis uidelicet diuine pacis ac nostre unanimitatis, Hincmaro, Gunthario, Weniloni archiepiscopis, et uenerabilibus cepiscopis nostris Herluino, Hildegario, Aduentio, Abboni, Hincmaro, Erchanrao, episcopi quorum nomina subter habentur adscripta, qui fauente Domino, et annuentibus gloriosis principibus nostris Karolo et Hlothario, in Mediomatricum ciuitatem, anno incarnationis dominice 859, indictione 7, 5 Kal. Iunias synodali decreto conuenimus.

 1. Nota et proh dolor! nimis est nota discordia atque calamitatis pernicies, que factione quorumdam seditiosorum hominum nuper inter fratres, reges nostros, Hludowicum et Karolum accidit: unde tanta ac talia in ecclesia nobis ad regendum, diuina dignatione, commissa et in hoc regno perpere sunt admissa, ut ipso etiam auditu horribilia cognoscantur; et si hec discordie pestilentia diutius, operante humani generis antiquo hoste, durauerit, quam exitiabilis et mortifera existat melius ipsi scitis. Qua de re memores quid ueritas missis predicatoribus iusserit, ut diuinus Paulus dicit, legatione fungimur pro Christo, reconciliamini Deo, legatione pro Christo fungentes, uos, fratres carissimi, legatos  Deo amate pacis, quoniam exinde iam gloriosos principes nostros Karolum et Hlotharium episcopali auctoritate monuimus, ad domnum Hludowicum regem gloriosum mediante Domino ordinamus, sicut Saluator dicit: In quamcumque, inquiens, domum intraueritis, primum dicite: Pax huic domui. Et si ibi fuerit filius pacis, requiescet super illum pax uestra. Sin autem, ad uos reuertetur. Quia aut erit quisque predestinatus ad uitam, et celeste uerbum sequetur quod audiet; aut si nullus audire uoluerit, ipse predicator sine fructu non fuerit, quoniam ei a Domino pro labore sui operis merces recompensabitur.

2. Post predicatam uero et postulatam pacem,  legatio uestre fraternitatis huiusmodi erit conditionis, ut isdem rex nobis, et utinam Deo, semper amabilis, ad missorum indulgentiam consequatur.

3. uidelicet si se de omnibus que per eum malitiosorum hominum persuasione atque seductione in parochiis nostris fratrumque nostrorum perpetrata sunt ueraciter recognouerit, sicut scriptum est: Iuxta est Dominus his qui tribulato sunt corde. Et: Sacrificium Deo est spiritus contribulatus; quoniam cor contritum et humiliatum Deus non spernit. Et sicut hi qui ficte Deum querunt, inuenire nunquam merentur, ita prope est Dominus omnibus inuocantibus se in ueritate.

4. Et si post ueram recognitionem puriter confessus fuerit; quia iterum dicit Scriptura: Qui  abscondit scelere sua, non dirigetur. Qui autem confessus fuerit, et reliquerit ea, misericordiam consequetur. Et: Si confiteamur peccata nostra, fidelis est et iustus, ut remittat nobis peccata nostra, et emundet nos ab omni iniquitate.

5. Post puram autem confessionem, si promiserit que male gesta sunt, per dignos penitentie fructus, preueniente, adiuuante, et subsequente diuina gratia, se pro uiribus emendaturum, quia scriptum est, Facite fructus dignos penitentie, ut tanto maiora querat bonorum operum quisque lucra per penitentiam, quanto grauiora sibi intulit damna per culpam; quoniam et illi beati quorum tecta bonis operibus sunt peccata, et ut scriptum est, quia peccauit,  et populum peccare fecit, tanta sint bona que tanta operiant mala.

6. Deinde si spoponderit ad pacem et concordiam presentaliter in toto corde et ore, et quantocius rationabiliter et possibiliter atque conuenienter ex communi consensu fieri poterit, etiam presentia corporis ad pacem et concordiam cum fratre suo Karolo se rediturum, et in pace ac caritate Deo placita cum prefatis principibus nostris Karolo atque Hlothario, si ipsi eandem pacem et concordiam erga eum seruauerint, permansurum, et in se peccantibus debita dimiserit, sicut sua a Deo debita sibi cupit dimitti Quia itidem Scriptura dicit: Pacem sequimini cum omnibus, et sanctimoniam, sine qua nemo uidebit  Deum. Et cum mala cuncta bonis sequentibus diluantur, tantum est discordie malum, que nisi extincta funditus fuerit, bonum nullatenus sequi, euangelio teste, permittat; et caritas est que operit multitudinem peccatorum, sine qua etiam si quis corpus suum tradat ad ignem, nichil ei nisi ad damnationis iudicium proderit. Et Dominus dicit: Si non dimiseritis hominibus peccata eorum, nec Pater uester celestis dimittet uobis peccata uestra.

7. Post hec si promiserit, quod iam ulterius tale uel simile schisma in hac sancta Dei ecclesia atque in ista christianitate non reiteret. Unde scriptum est: Qui baptizatur a mortuo, et iterum tangit illum, quid proficit lauatio eius? Baptizatur quippe  a mortuo, qui mundatur fletibus a peccato; sed post baptisma mortuum tangit, qui culpas post lacrymas repetit. Et iterum scriptum est: Canis reuersus ad uomitum suum, et sus lota in uolutabro luti; quia qui peccatum post penitentiam repetit, quasi in lutosa aqua semetipsum uoluit, uite munditiam subtrahit, ipsas etiam lacrymas ante Dei oculos sordidas facit.

8. Tunc demum promittat se ab illorum perditorum hominum tuitione atque fauore, per quos tam grauiter Deum offendit, disiungere. Et qui quasi ad eius fidem, sed potius infideliter ad eum uenerunt, ad rectam rationem in proximo placito ante fratrem suum Karolum et nepotem suum Hlotharium, sicut, Deo teste, iam apud Marsnam propria manu firmauerat,  uenire, si potuerit, faciat. Et quemcumque illorum recta ratio dignificauerit, digne honore suo fruatur. Et qui per rectam rationem erga seniorem suum iustificari non potuerit, et rationabilem misericordiam pro eo expetierit, eandem rationabilem misericordiam illi obtineat. De illo uero quem recta ratio et iustum iudicium condemnauerit, ut rex christianus cum rege regum Christo concordet, et aliene perditioni se non commisculet; quia, ut Paulus dicit, non solum qui faciunt, sed etiam qui male facientibus consentiunt, digni sunt morte. Unde sanctus Innocentius dicit, quia non multum interest inter committentis animum et consentientis fauorem. Addo amplius, plerumque dediscit errare cui nemo consentit. Et iterum sanctus Paulus cum talibus  hominibus nec cibum sumere permittit. Et sanctus Dauid, dum totum se ad federa pacis interne constringeret, testatur, quod cum malis concordiam non teneret, dicens: Nonne qui oderunt te, Deus, oderam illos, et super inimicos tuos tabescebam? Perfecto odio oderam illos, inimici facti sunt mihi. Inimicos etiam Dei perfecto odio odisse est, ad quod facti sunt diligere, et quod faciunt increpare; mores prauorum premere, uite prodesse. Hinc Finees peccantem ciuem ceuntem cum Madianite perculit, et iram Dei iratus placauit. Et Iosaphat, qui tot de anteacta uita preconiis attollitur, de Achab regis amicitiis pene periturus increpatur; cui a Domino per prophetam dicitur: Impio prebes auxilium, et  his qui oderunt Dominum amicitia iungeris. Et idcirco iram quidam Domini merebaris; sed bona opera inuenta sunt in te. Hinc sacri canones a sancto promulgati Spiritu dicunt, ut hi qui post excommunicationem uel interdictum cum excommunicatis communicauerint, condemnati anathema habeantur. Et sanctus Cyprianus regis ministerium esse dicit, impios de terra perdere, homicidas, periuros, adulteros, ueneficos, sacrilegos non sinere uiuere. Et in libro regum scriptum est, dicente Domino per prophetam: Quia dimisisti uirum morte dignum, erit anima tua pro anima illius, et populus tuus pro populo illius. Et quam noxia sit indebita erga iniquos misericordia, monstratur in opere Saul ac Samuelis; quoniam cui Saul pepercit offendens Dominum,  Samuel propheta in frusta concidit. Nam sicut quisque in se peccantibus debet propter Deum dimittere, ita in Deum peccantes, et ecclesiam conculcantes, et regni peruasores, et in christianitatis depopulatores, et in pacis perturbatores, et in patrie proditores debet minister Domini rex debitam uindictam propter Deum exercere. Quapropter sciat rex nobis amabilis, quia sicut infirmus sanari non potest qui a medios coquitur, quandiu ferrum ignitum in illius tenetur corpore, ita et nemo sanari potest a peccato quandiu in peccato manserit, uel quandiu in peccato manenti scienter et libenter communicauerit.

9. Tandem si se promiserit adiutorem et cooperatorem Dei pro uiribus de cetero et rationabiliter  futurum, qualiter ecclesia Dei que in suo regno ac regnis nostrorum principum una est, sicut et unum sacerdotium, secundum qualitatem periculosi temporis in unoquoque ordine restituatur, et sacerdotes Dei debita priuilegia et ecclesiasticum uigorem obtineant, et populus iustitiam et pacem habeat, congregatis uobis et nostro immo diuino spiritu, qui est remissio omnium peccatorum, per ecclesiasticam apostolice auctoritatis potestatem illi peccata in nostris parochiis per illum et ab illo commissa ecclesiastica pietate et canonico more dimittite, eique indulgentiam postulanti donate, atque illum sacre communioni, qua ipse se priuauerat excommunicatis communicans, restituite.

10. Et licet multorum annorum, secundum prefixos  a sacris canonibus gradus, penitentie hec perpetrata facinora indigerent, tamen confisi de Dei misericordia, apud quem non sic acceptatur mensura temporis ut doloris, nec abstinentia ciborum sicut mortificatio uitiorum, non preiudicantes patrum sententiis que de huiusmodi decreuerunt, sed potius eorum sequentes humaniorem diffinitionem, hec scribimus. Ait sancta synodus Africana: Penitentibus, secundum differentiam peccatorum, episcopi arbitrio penitentie tempora discernantur. Et sanctus Leo apostolice sedis pontifex: His, inquit, qui in tempore necessitatis et in periculi urgentis instantia presidium penitentie et mox reconciliationis implorant, nec satisfactio interdicenda est, nec reconciliatio  deneganda; quia misericordie Dei nec mensuras possumus ponere, nec tempora definire, apud quem nullas patitur uenie moras uera confessio, dicente Dei spiritu per prophetam: Cum conuersus ingemueris, tunc saluus eris. Et alibi: Dic iniquitates tuas prior, ut iustificeris. Et item: Quia apud Dominum misericordia est, et copiosa apud eum redemptio. In dispensandis itaque donis Dei non debemus esse difficiles, nec se accusantium gemitus lacrymasque neglegere, cum ipsam penitendi affectionem ex Dei credamus inspiratione conceptam, dicente Apostolo: Ne forte det illis Deus penitentiam, et resipiscant a diaboli laqueis, a quo captiui tenentur ad ipsius uoluntatem. Et sanctus Gregorius in euangelii homelia dicit: ueniat foras mortuus, id est, culpam confiteatur peccator. uenientem uero foras soluant discipuli, ut  pastores ecclesie ei penam debeant amouere, quam meruit qui non erubuit confiteri quod fecit.

11. His perpensis, fratres carissimi, si, ut diximus, iam dictum regem a nobis amabilem ita contemperatum diuine uoluntati et sacre auctoritati inueneritis, secundum ministerium uobis a Deo traditum cum nostra unanimitate absoluite. Sin alias, uos nullo modo cum eo, quem absoluere non poteritis, ligare nolite; quoniam nec coram Deo, nec in synodo nos inde auctores habebitis, si agere aliter, quod absit, presumpseritis; uosque et in synodo et coram Deo pro facto irrito dabitis rationes.

Et si ipse, quod Deus longe faciat, ea que egit, unde illum nunc commonere uos mittimus, reiterauerit,  omnia et ante diuinos oculos et ad ecclesiastica iudicia rediuiuo uulnere curanda uel amputanda nouerit reuenire. Si quid quoque contra sanctam auctoritatem presumptum uel subreptum siue extortum fuerit, non solum in diuinis examinationibus, uerum nec in diuinis legibus quippiam preualebit. Et non sit de cetero immemor idem rex gloriosus quod dicit sanctus Gregorius: Sciendum est, inquit, quia quisquis inlicita nulla commisit, huic iure conceditur ut licitis utatur; sicque pietatis opera faciat, ut tamen, si noluerit, ea que mundi sunt non relinquat. Quilibet uero tanto a se licita debet abscidere, quanto se meminit et inlicita perpetrasse. Neque enim par fructus esse boni operis debet eius qui minus et eius qui amplius deliquit, aut eius qui in nullis et  eius qui in quibuslibet facinoribus cecidit. Sed tanto quisque maiora querat bonorum operum lucra per penitentiam, quanto grauiora sibi intulit damna per culpam. Unde a uobis nostra, quin potius Dei uoce, commoneatur ut sic studeat preteritorum penitens,  et imminentia atque futura cauens, Deo militare in regno terreno, quatenus mereatur conregnare Christo in regno celesti.



Hec que sequuntur, peracta legatione, renuntiarunt episcopi. 

De indulgentia sua nobis Hludowicus rex pridie Nonas Iunias in Wormatia dixit: uolo uos precari, ut si in aliquo uestros animos offendi, ut hoc mihi perdonetis, ut inantea securus uobiscum loqui possimus. Ad hec Hincmarus, qui primus in ordine ex sinistra parte illius stetit, respondit dicens: Ista causa cito ad effectum peruenire potest; quia quod nos offerimus, hoc uos petitis. Et monente Grimoldo  ac Theodorico episcopo  , iterum ipse Hincmarus dixit: Nihil contra me fecistis unde noxium rancorem  in mente contra uos teneam, quia si facerem, ad altare, ut Domino sacrificarem, accedere non auderem. Iterum monentibus eisdem Grimoldo et Theodorico ac Salomone  , dicente ipso Theodorico hec uerba: Facite sicut senior noster precatur, parcite illi, respondit ipse Hincmarus hec eadem uerba: Quod in me, id est in mea persona, offendistis, et peperci et parco. De hoc autem quod in ecclesia mihi commissa et in populo male est factum, uoluntarie uobis dono consilium, et secundum Deum presto auxilium ut inde salui sitis, si uobis placet. Et prefati uiri responderunt: Certe bene dicit. Et ceteri fratres nostri in hec uerba et senserunt et prosecuti sunt. Tanta et talis indulgentia illi largita fuit, et non altera, neque amplius. De scripto autem quod confirmatum  nobis est traditum, nec ipse a nobis quiddam quesiuit, nec nos illi aliquid diximus, quoniam necdum cum illo ex huiusmodi in ratione eramus. Ipse autem post hec et alia dixit nos egisse quod non egimus, ex hoc materiam sumens, quod Guntharius illi familiariter, ut eum instrueret et ad satisfactionem prouocaret, scriptum relegit ita inquiens: uos mihi transmisistis uestram epistolam cum capitulis: uos uenistis cum causa facta. Nos non sumus hic nisi duo uel tres, qui sine aliis huc exiliuimus: in illas causas intrare non possumus, antequam cum nostris episcopis inde tractemus; quia, Deo gratias, nichil sine illorum consilio feci; et postea inde respondeam. Nos autem expectabamus, ut consilium a nobis de sua salute oblatum ipse quereret,  et tunc ei secundum illud scriptum donaremus consilium. Ipse autem de suo gradu respondit, quod in illud scriptum non intraret, antequam cum suis episcopis consideraret. Et sic quicquid in generali causa ecclesie et populi egit, penes illum remansit.





KAROLI II ET HLOTHARII II ATQUE KAROLI FRATRUM, CONuENTUS APUD SAPONARIAS.  [1Kb]





[NOTA.]

 Libellus proclamationis domni Caroli regis aduersus Wenilonem, archiepiscopum Senonum, electis iudicibus Remigio Lugdunensium, Eirardo Turonorum, Weniloni Rothomagensium, et Rodulpho Biturigum archiepiscopis in sancta synodo duodecim prouinciarum apud Tullensem parochiam, in suburbano eiusdem urbis quod dicitur Saponarias, propria ipsius manu porrectus anno incarnationis dominice 859, indict. uII, XuIII Kal. Iulias.

1. Quia, sicut dicit sanctus Gregorius, et ex consuetudine olitana cognoscitis, in Francorum regno reges ex genere prodeunt, mihi a domino et genitore meo pie memorie Hludowico augusto pars regni inter fratres meos reges diuina dispositione est tradita. In qua parte regni uacabat tunc pastore metropolis Senonum, quam, iuxta consuetudinem predecessorum meorum regum, Weniloni tunc clerico meo  in capella mea mihi seruienti, qui more liberi clerici se mihi commendauerat, et fidelitatem sacramento promiserat, consensu sacrorum episcoporum ipsius metropolis ad gubernandum commisi, et apud episcopos, quantum ex me fuit, ut eum ibidem archiepiscopum ordinarent obtinui.

2. Post hec de diuisione regni inter me et fratres meos ratio est exorta notissima, unde partem diuisionis cum mutuis, nostris scilicet nostrorumque fidelium, sacramentis, sicut etiam primores regni totius inuenerant, tenendam et gubernandam suscepi. Quam diuisionem inter me et fratres meos de cetero a me substantialiter tenendam, sicut et alii qui ibi adfuerunt episcopi, Wenilo mihi fratribusque meis propria manu iurauit: pacem etiam et mutuum  adiutorium inter me et prefatum fratrem Hludowicum Wenilo sacramento firmauit.

3. Sed et post hoc, electione sua aliorumque episcoporum, ac ceterorum fidelium regni nostri uoluntate, consensu et acclamatione, cum aliis archiepiscopis et episcopis Wenilo in diecesi sua, apud Aurelianis ciuitatem, in basilica sancte crucis, me secundum traditionem ecclesiasticam regem consecrauit, et in regni regimine chrismate sacro perunxit, et diademate atque regni sceptro in regni solio sublimauit. A qua consecratione uel regni sublimitate supplantari uel proiici a nullo debueram, saltem sine audientia et iudicio episcoporum quorum ministerio in regem sum consecratus, et qui throni Dei sunt dicti,  in quibus Deus sedet, et per quos sua decernit iudicia; quorum paternis correptionibus et castigatoriis iudiciis me subdere fui paratus, et in presenti sum subditus.

4. Denique cum seditiones in regno nostro per homines irreuerentes ceperunt crebrescere, consensu episcoporum ac ceterorum fidelium nostrorum chirographum inuicem conscripsimus, qualiter ego erga eos, cooperante Domino, agere uellem, et qualiter mihi consilio et auxilio iidem fideles nostri ab  inde postmodum solatium ferre debuissent. Cui scripto Wenilo apud Baiernam uillam propria manu subscripsit, sicut in presenti uidere potestis.

5. Deinde cum contra paganos ad insulam loci qui Oscellus dicitur cum fidelibus nostris, et terreno itinere ac nauigio, sicut scitis, perrexi, quidam a nobis deficientes fuga lapsi sunt. Wenilo autem se pro infirmitate sua illuc ire non posse dicens, ad sedem suam reuersus est. Dum autem in procinctu eo nos infirmi degeremus, frater noster Hludowicus, sicut scitis, cum manu hostili et seditiosis hominibus ex regno suo regnum nostrum irrupit. Ad cuius colloquium sine mea uoluntate atque licentia Wenilo uenit, quem supplantatorem meum esse cognoui; quod nemo episcoporum ex regno nostro alius fecit.

 6. De cetero, cum contra predictum fratrem meum et inimicos meos, ac uastatores ecclesie et depopulatores regni qui cum illo erant, cum fidelibus Dei ac nostris perrexi, nec per se ipsum nec per debitum solatium quod antecessores mei reges et ego ipse ex ecclesia illi commissa habere solitus eram, aliquid adiutorii prebuit, presertim cum hoc deuote ab illo petierim.

7. Cum autem ratio et necessitas mihi accidit, de uilla Breona ut a predicto fratre meo secederem, et ipse frater meus Hludowicus ad hoc rediit in partem regni mei ut mihi meum nepotem subriperet, et homines meos mihi subtraheret, ac fideles meos uastanter imprimeret [791 1Kb] , Wenilo cum quo potuit solatio ad predictum fratrem meum Hludouicum in  meam contrarietatem uenit; cum quo erant excommunicati istius regni et seditiosi, de quorum excommunicatione cepiscoporum suorum litteras accepit, et missas publicas fratri meo, cum quo ipsi seditiosi erant, in palatio meo Attiniaco, et parochia et prouincia alterius archiepiscopi fidelis nostri, sine sua licentia ac cepiscoporum consensu, Wenilo excommunicatis uel excommunicatorum participibus celebrauit. Et in eo concilio atque consilio fuit, quo nepos meus Hlotharius per mendacia, quantum ex seductoribus suis, subriperetur, et debitum ac sacramento promissum solatium atque adiutorium ex illo mihi subtraheret.

8. Predictis nichilominus fratris mei consiliariis, et publicis ac secretis tractatibus, Wenilo cum specialibus  familiaribus et inter priores eius familiariter cum episcopali iudicio, ut diximus, excommunicatis et iudicio regni diiudicatis interfuit, quatenus partem regni quam idem frater meus et Wenilo mihi iurauerant, et in qua Wenilo me regem sacrauerat, sepe fatus frater meus obtineret, et ego illam perderem.

9. Wenilo in eo consilio et tractatu fuit, ut episcopi qui mihi fidei promisse debitores erant, et  consilium atque auxilium manu propria confirmatum ferre debuerant, deficerent et ad fratris mei Hludowici obsequium et subditionem se uerterent.

10. De abbatia sancte Columbe et rebus uel honoribus regni mei apud Hludowicum, fratrem meum, preceptum obtinuit, et litteras ad missos, quo eandem abbatiam reuocarent, Echardum et Theodoricum impetrauit. Sed in eisdem litteris ad prefatos missos iussionem fratris mei Hludowici Wenilo obtinuit, ut de muro castelli Meloduni, quod ius regie est potestatis, petras haberent licentiam prendere. Unde constat, quod in plebe istius regni mihi a Deo collati eum studebat colere et satagebat tenere.

11. Wenilo in eo consilio et tractatu cum prefatis excommunicatis fuit, ubi consideratum est, quatenus  illi homines qui mihi fideles erant et mihi sacramento fidelitatem promiserant, siue nolentes siue uolentes, fratri meo Hludowico iurarent ut ei adiutorium ferrent, qualiter regnum meum contra me obtinere potuisset. Et non solum consilio Wenilo interfuit, sed et ipse hoc idem consilium fratri meo Hludouico contra meam fidelitatem, quam mihi promisit sacramento, donauit.

12. Wenilo per se et per familiares suos, supradictos scilicet excommunicatos, apud fratrem meum Hludowicum obtinuit, ut uacans episcopatus, Baiocacensis scilicet ciuitatis, propinquo suo clerico meo nomine Tortoldo, qui mihi se commendauit et fidelitatem sacramento promisit, donaretur, qui eundem episcopatum in mea infidelitate et contra fidelitatem  mihi promissam consensu Hludowici, fratris mei, accepit.

13. Tandem postquam mihi Deus uires recuperandi mei per solatium fidelium meorum contra fratrem meum donauit, perrexi prope de ciuitate Wenilonis, qui me contra fratrem meum ad recuperandum regnum meum pergere sciuit, et nullum adiutorium uel per se, promisso ac subscripto consilio, uel per militiam, que ex ecclesia sibi commissa solet exire, adiutorium aliquod prestitit.



CAPITULA. Hec uentilata, definita, atque obtenta sunt in synodo duodecim prouinciarum que habita est anno incarnationis dominice 859 [792 1Kb] , indictione uII, in territorio Tullensi, sub principibus Karolo, Hlothario, et item Karolo.


1. Ut caritas fraterna et concordia pacis reformetur inter fratres, principes scilicet gloriosos reges nostros Hludowicum et Karolum; qualiter schisma quod ortum est nuper in ecclesia, ad unitatem benignitatis ualeat redintegrari, et status ecclesie pene conlapsus restitui, et pax ac iustitia in populo christiano ualeat procurari; et qui a fidelitate debita defecerunt, iudicio et iustitia per rectam rationem et rationabilem misericordiam possint saluari,  et a peruerso conamine ad salubriora conuerti.

2. Episcopi namque secundum illorum ministerium ac sacram auctoritatem uniti sint, et [793 1Kb] mutuo consilio atque auxilio reges regnorumque primores atque populum sibi commissum in Domino regant et corrigant; et nemo se a solatio mutuo subtrahat, sed [794 1Kb] synodales conuentus secundum iussionem canonicam frequentare procurent: quatenus ordo ecclesiasticus, qui quasi obliteratus iam fuerat, quoniam synodi propter discordiam regum frequentari non poterant, episcopali collatione ad necessarium ac debitum statum reduci preualeat. Unde etiam consensum apud reges expetitum obtinuerunt.

3. Reges nichilominus ac principes nostri Karolus,  Hlotharius, atque item Karolus ad Dei uoluntatem atque sancte ecclesie statum, suamque salutem et populi saluationem, gratias Deo, uniti et in eadem salutari unitate firmati sunt.

4. Peruentum est ante conuentum episcoporum, quendam diaconum, cui Tortoldus nomen est, episcopalem potestatem in urbe Baiocacensium occupasse, et pollicitationibus ac minis sollicitare multos ac perturbare. Unde definiuit sancta synodus, ut Wenilo, Senonum archiepiscopus, cuius diaconus fuit, adiunctis secum tribus aliis, memoratum diaconum euocatum audiant, et secundum auctoritatem canonicam de eo definiant. Si autem refugerit eorum cognitionem, annitente principali potestate uenire ad audientiam compellatur. Quod si hanc quoque  declinauerit, anathemate feriatur.

5. De quodam etiam subdiacono Anscario, qui uiuo et incolumi episcopo ciuitatis Lingonum sedem peruasit, simili est sententia definitum. Sed interuenientibus legatis eiusdem subdiaconi, humanior est prolata sententia; uidelicet ut sacramento confirmet, se nunquam talia huiusmodi presumptione facturum. Cuius sacramenti tenorem huic capitulo subnectere dignum existimauimus: Ego Anscarius, subdiaconus, confiteor coram Domino et sanctis angelis eius, reuerentie sancte paternitatis uestre, contra Dei uoluntatem et contra canonica statuta temere me fecisse in Isaac uenerabilem pontificem, usurpando sedem ecclesie sancte sibi commisse Lingonice, et sollicitando clericos et uassallos eius omnemque familiam.  Atque ideo pro tante presumptionis excessu, per sacri ministerii uestri uobis largitam a Domino potestatem, ueniam mihi penitenti largiri suppliciter deprecor. Deinceps uero nec in eundem antistitem, nec in alium quemlibet, nec in illa nec in alia ecclesia huiusmodi presumptionem facere tentabo, et neque illi aut alicui suorum clericorum aut laicorum in aliqua re impedimentum faciam pro hac causa, quia me grauiter deliquisse confiteor. Neque insidias eis ullius inquietudinis parabo, neque per me neque per aliquem  meorum propinquorum, nec per quemcumque hominem; sed potius adiutor pro uiribus et intelligentia ipsi suisque ero, prout sibi placuerit. Et qui sibi pro hoc ipso inimici sunt, quos ipse uoluerit, si potuero, eidem conciliare [795 1Kb] procurabo. Sic me Deus adiuuet, et iste sancte sanctorum reliquie. Statuit etiam sancta synodus, ut nunquam ad eandem Lingonensem ecclesiam, siue ad Ianuacensem [796 1Kb] , quam iam pridem pari modo adflixerat, debeat adspirare. Et si ita ut premisimus iussis episcopalibus obedire refugerit, sententiam superius diacono datam incurrat.

6. Deinde gloriosus rex dominus Karolus sacre synodo libellum appellationis electorumque iudicium inter se et Wenilonem, Senonum archiepiscopum, qui ab eo defecerat, et proclamationis diploma porrexit.  Unde secundum sacram auctoritatem, et inducie ac dierum dilatio est concessa, et certa accusatio per episcopos et synodicas litteras prefato archiepiscopo est intimata atque concessa secundum regulas diuinitus promulgatas.

7. Mota est etiam questio de Attone, uirdunensium episcopo, quod oblatione regulari, unde petitio ibidem est presentata, in monasterio sancti Germani Antissiodorensium extiterit, et contra regulas ecclesiasticas inde discedens, minus prouise quam sacra auctoritas doceat, ad ordinem episcopalem peruenerit. Unde etiam definitum est, dari sibi commeatum ueniendi ad aliam synodum, sicut sacra sancit auctoritas.

8. Ad episcopos siquidem Brittonum qui se contra  auctoritatem a metropoli sua moliuntur discindere, synodus litteras secundum auctoritatem sacram direxit, quatenus ad suam metropolim redeant, eique debito iure se subdant, nec a canonica et episcopali communione se segregent. Excommunicatis etiam, sicut sacre decernunt regule nequaquam communicent, et Salomonem commoneant, ut promissam fidem glorioso regi Karolo obseruet, et ipse et Brittones excommunicatis communicantes, ipsi se sacra communione non priuent.

9. Ad memoratos quoque excommunicatos sancta synodus litteras direxit, eisque usque ad futuram proximam synodum corrigendi spatium tribuit, monens ecclesiastica pietate, ut conuertantur et uiuant; quia, nisi se correxerint, in futura synodo generali  unanimitate anathemate terribili ferientur.

10. Relecta sunt denique in eadem synodo quedam capitula, super quibus quorundam fratrum sensus dissentire probantur. Unde conuenit inter episcopos, ut Deo fauente, pace ac tranquillitate recuperata, simul conueniant, et prolatis sanctarum scripturarum atque catholicorum doctorum sententiis, que saniora sunt concordi unanimitate sequantur.

11. Tandem postulauit humiliter synodus generalis, se ad terram usque prosternens ante Karolum regem et Rodulfum Biturigum archiepiscopum, obsecrans et adiurans per crucem et Christi sanguinem, ut priuilegium monasterii sancti Benedicti, quod annuente rege prefato firmauerant, quodque  idem Rodulfus subscripserat qui prefatam abbatiam inregulariter tenebat, ratum et inconuulsum seruare studerent. Quod si [797 1Kb] abbas negligens et sacris regulis inconueniens per directos missos inuentus fuerit, ab eadem paternitate remoueatur, et alius qui dignus repertus fuerit substituatur, et priuilegii regularis auctoritas [798 1Kb] in eodem monasterio quacumque occasione non destituatur.

12. Hec de precipuis in eadem sacra synodo fuere statuta. Ceterum specialia de quibusque parochiis, prout uisum fuit, secundum ecclesiasticam auctoritatem definita, et episcopis in propriis parochiis sunt ad exsequendum commissa.

13. Placuit omnibus, ut creditur instinctu diuino, qui ad uniuersale concilium in uicinia Tullensium  confluxerunt, quoniam calamitatum tedio laborabant, quo inuenirent aliquid, ubi consolationis gratia respirarent. Statuerunt itaque, ut pro se inuicem omnes, dum aduiuerent, preces huiusmodi frequentarent; scilicet ut singuli pro cunctis per singulas hebdomadas, feria quarta, missam celebrarent. Post uocationem autem cuiuslibet eorum, superstites obtineant, ut pro eo qui decesserit, in sedibus septene misse totidemque uigilie Domino persoluantur, a presbyteris autem monasteriorum siue uillarum tres misse totidemque uigilie dependantur. Exitus autem uniuscuiusque uicissim piis currentibus litteris innotescat. Presentes etiam abbates in tam profutura societate recepti, eadem se conditione iunxerunt.





HLOTHARII II REGIS SYNODUS AQUENSIS.  [1Kb]

 1. Postquam domnus noster Hlotharius serenissimus ac gloriosissimus rex Tetbergam cum consensu et uoluntate fidelium suorum ad coniugium more  regali sibi sociauit, et discordiarum querele inter eos ceperunt exoriri, dictum est eidem principi a quibusdam, quomodo memorata Tetberga scelus  quoddam horribile ac nefas patratum, uulnus occultum in animo siue in corpore haberet, in quo Deum grauiter offensum haberet, pro quo etiam illi non esset digna, neque liceret uel eum deceret ad coniugium eam amplius habere.

2. Ex opinione uero premissa, que de illa per ora quorumdam uolitabat, prefatus rex in conspectu fidelium suorum secrete ac manifeste frequenter conlocutus fuit, et cum eis rationes habuit, unde iudicium postea per ipsorum consilium extitit factum, sed non diuina pietas indulgens rei ueritatem manifestare uoluit; sed cum postmodum ad fratrem suum Hludowicum imperatorem in Italiam deuenisset, illuc apertius patratum scelus est illi manifestatum.

 3. Proinde ne suspicio ista et nequissima fama de uxore regia diutius inexaminata aut improbata maneret, quatenus item dominus noster certior securiorque effectus de hac causa, cum que illi agenda erant more regali liberius exsequerentur, conuenerunt iussu eiusdem principis, anno uidelicet incarnationis dominice 860, et regni eius 5, indictione 8, 5 Idus Ianuarii, Aquis palatio Guntharius summus capellanus et Teotgaudus archiepiscopi, Aduentius et Franco episcopi, Hegil et Odelingus abbates, siue alii fideles eius. Quibus omnia superius inserta referens, iubendo monuit prescriptos episcopos atque abbates, dirigens ad illam, ut de predicta fama apud eam omnem rei ueritatem perquirerent, sicuti et fecerunt. Nam ipsa confessa est eis coram  Deo et angelis eius omnia queque in illa erant, omneque secretum iuxta exortam famam penitus apparuit illis, ipsique reuersi nuntiauerunt predicto regi, quod ad uxorem non liceret illi eam habere.

 4. Primus Guntharius dixit: Confessa est Deo et nobis, quod uulnus in se haberet interius, non tamen sua sponte, sed uiolenter sibi inlatum, pro quo indignam se esse omnino iudicauit ad regalem siue maritalem torum iam ulterius accedere, et nullatenus posset pro predicto scelere, quod turpe est dicere, coniugium famulare cum eo, uel cum quolibet amplius habere: et ideo deprecata est, licentiam sibi dari mutandi secularem habitum, et a uirili commixtione discedendi, nulla interueniente fraude iracundie, uel etiam uoluntate quam contra eundem regem haberet, sed ut illa discedente, ipse animo et corpore solaretur, et ipsa quod inique egit, per Dei misericordiam et eorumdem episcoporum orationes deflere potuisset.

 5. Aduentius dixit: Hoc me facinus et factum hactenus latuit, et nefas est illud, ut deinceps more maris et femine simul conueniatis, et si tamen, ut prius fuit, uobis esset amabilis et dilecta, darem uobis consilium secundum ministerium mihi commissum et probarem omnino, ne ulterius lateri uestro sociaretur sicuti coniux, sed iuxta petitionem eius uelum accipere et habitum mutare hoc permitteretis.

6. Similiter Teotgaudus archiepiscopus dixit atque consensit.

7. Egil abba, uice eiusdem Tetberge, ita faciendum suasit, et petiit, ut quia non sua sponte, sed ui oppressa rem nefandam perpetrauerat, tribueretur ei facultas uelandi, et locus quo patratum uulnus  sanaret, quod uero simpliciter, et nullo incumbente timore aut qualibet occasione uel uoluntate, sed pro Dei amore et anime sue solutione petebat.






HLOTHARII II REGIS SYNODUS AQUENSIS II.  [1Kb]

 Anno ab incarnatione Domini 860, indictione 8, mediante Februario mense, decernentibus gloriosis regibus Hludowico, Carolo, atque Hlothario iuniore, in generali conuentu optimatum ex regno almi Hlotharii actum est concilium episcoporum Aquisgrani palatio,  Guntharii Agrippinensis, Theotgaudi Treuerensis, Wenilonis Rotomagensis, Franconis Tungrensis, Hattonis uirdunensis, Hildegarii Meldensis, Hilduini Auiniensis.

15. Ad locum de femina unde agitur, ita scriptum reperimus: Porro illa, nulla securitate hoc celandi aut superandi fulta, primo regi ordinem perpetrati reatus, ut fama fuerat, enarrauit. Deinde quibusdam episcoporum simul et laicorum idipsum enucleauit: postea quoque chartulam sue confessionis, suo rogatu conscriptam, in nostra omnium et multorum laicorum presentia, in manu gloriosi regis Hlotarii porrexit, moxque coram omnibus palam locuta: Domine mi rex,  inquit, propter Deum rogo, et propter uestram mercedem, ut mihi penitentiam agere liceat, quoniam et uerbis et scripto confiteor, me coniugalem copulam non mereri, ideoque prostrata suppliciter expostulo, ut mihi iam nunc et deinceps non denegetis quod mee  saluti posthac succurrere potest. Textus itaque illius scripture hec uerba et hunc sensum continebat, Ego Thietbrihc quam feminei sexus imprudentia et fragilitas fefellit humana, et conscientia delicti mordet, propter spem salutis anime mee, et propter fidelitatem erga seniorem meum, ueram confessionem coram Deo et sanctis angelis eius, ac uenerabilibus episcopis, siue nobilibus laicis, sic profiteor, quia germanus meus Hucbertus clericus me adulescentulam corrupit, et in meo corpore contra naturalem usum fornicationem exercuit, et perpetrauit. Hoc testificor, teste mihi conscientia mea, non aliqua maliuola suggestione persuasa, neque uiolenti necessitate compulsa, sed simplici  uoluntate rei ueritatem sicuti est professa. Sic me adiuuet Dominus, qui peccatores saluare uenit, et peccata simpliciter ac ueraciter confitentibus ueram indulgentiam promisit, si nichil fingo, si uera propria uoce pronuncio, et litterarum chirographo rem gestam confirmo: quia tolerabilius est mihi, imprudenti ac decepte femine, coram hominibus culpam simpliciter confiteri, quam ante tribunal Domini erubescere atque eternum ue habere.

16. Hoc itaque recitato, adstantium animos horror pariter ac dolor perculit, ac de tanta licentia diabolice fraudis sacerdotum pectora gemitus compleuit. Sed quamuis ista eius confessio credibilis appareret, tamen ne forte pro aliqua deceptione aut pro timore alicuius sepe dicta mulier mentiretur, denuo memoratum  regem alloquentes, magnis eum obtestationibus adstrinximus, ut nobis confiteretur, si eam suasione aut comminatione ad seipsam fallaciter criminandum compulisset. Econtra ipse cum maximis attestationibus nobis declarauit, solam rei ueritatem illam confiteri se persuasisse, nec in ea causa industriose aliquid amplius egisse. Referebat etiam nobis in ipsa hora, quomodo postquam primum infandam rem audiuit, et ueram credidit, quantum inde doluit, quantumque sibi inopinatum malum, et minime optata fors displicuit; qualiter denique rem fedam patienter ferre, et nisi iam tantum fama cucurrisset, occultare uoluit, et quantum potuit fecit. Unde et falsum iudicium se sciente pro uerifica examinatione suscepit et tolerauit, ut si fieri posset tanta turpitudo incredibilis  appareret, et sic in mundo euanesceret, ipseque coram seculo in tam ignominiosa macula et ruinosa offensione non remaneret. Postquam autem reuelata pestis latere non potuit, ac ipse pondus tanti opprobrii ferre nequiuit, maxime cum partibus Burgundie atque Italie discurrens nimis diffamatam ac diuulgatam feditatem exhorruit, non est passus hanc causam sine episcoporum examine diutius subsilere. Reuera lacrymosis suspiriis multipliciter id sibi de memorata femina inculcatum, et in hoc etiam regno a plurimis affirmatum non sine gemitu repetebat.

17. Nos igitur rursus eandem mulierem, primum secreto, deinde coram laicis adiuimus, eamque cum adiuratione diuina monitis pluribus exhortati sumus, ne sibi ullo modo falsum crimen inferret, eternarum  quoque penarum minis, si hoc faceret, deterrere curauimus: iterumque de nostro consilio et auxilio tuitione ac defensione contra omnes insidias uel uiolentias securam reddidimus, tantum ut nobis iam tunc fiducialiter confiteretur, utrum persuasa an compulsa ad seipsam criminandum fuisset. Ad hec illa aspero intuitu nos redarguens: Putatis, inquit, ut meipsam pro aliqua re in mundo ita perdere uoluissem? Sicut enim confessa fui, sic confiteor, et sic  confitebor. Tantum obsecro propter Dei amorem, ut meis precibus desideratam misericordiam iam modo concedatis. Hinc nostra sollicitudo requisiuit, an ipsa ulterius inde aliquam uellet querimoniam mouere, aut aliquas aliquando insidias moliri, si sue petitioni fieret satisfactum; cuius obligationem et nostra illico unanimitas ita prosecuta est: Scias, o filia, quia si nostram in te tuamque confessionem sententiam expectabis, ut te diuine et canonice comprehendat auctoritatis censura, et indissolubilis incipiat ligare sacerdotum catena, unde adhuc potes recuperare, si tamen potes, ulterius, ut estimamus, non recuperabis. Sic et laici plurimum eam admonuerunt, maxime ipsius familiares et amici admodum illam, ne se deciperet, pulsando increpabant. Ipsa tamen, ueluti si eius  conscientie secretum intuentium oculis uisibiliter appareret, immobilis in sua confessione perdurauit.

18. Quid longius immoremur? Iam omni dubietate remota, et rei ueritate comperta, nouum auditu scelus, nefandaque pollutione horrendum, presertim cuius fetorem iam diu per innumeros longe lateque fama disperserat, ne presentibus ac futuris pestiferam corruptionem inferat, nisi seuerius diligentiusque euellatur, nulla leui cura uel indulgentia tractandum uisum est. Non enim dubium est, quia naturalis inter fratrem et sororem concubitus ueniam temporalis non meretur honoris, et nichil aliud restat, quam uindicta et penitentia, nec habet ulterius progrediendi occasionem damnabile crimen,  quod statim a preuaricatoribus multa que fuerant licita penitus amputat: ideoque hoc eo rarius a seculo contigit, quo constat, quia nullus inde exemplum sibi presumpsit, quod nunquam ueniale apud mundi gloriam esse potuit. Sed cum quilibet aliquotiens in hanc miseriam lapsi sunt, non de exemplo alterius accidit, sed de antiqua diaboli fraude et simili fragilitatis impulsu ac precipitio recens et quasi noua ruina fuit. Istud autem contagionis genus, quod nunc incipit esse nouum et antea nobis erat inauditum, cauendum est, ne morbosam pestem et incurabilem luem generi transmittat humano, ut ita uidelicet origo perniciosa funditus extirpetur, quo nullum exemplum nullamque fragilibus relinquat occasionem, ne forte, quod absit, talis consuetudo  inolescat, qua naturalem consanguinitatis concubitum quis deuitet, et fornicari contra naturam in proprio genere, leue hoc estimans malum, licentius assuescat.

19. His ergo consideratis et diligenter perspectis, lugendam incesti pollutionem, in publicum exhalatam, publice penitentie satisfactione purgandam decreuimus.





HLUDOWICI. KAROLI, HLOTHARII CONuENTUS IN BASILICA SANCTI CASTORIS APUD CONFLUENTES [799 1Kb] .  [2Kb]



Adnuntiatio [800 1Kb] domni Karoli.


uos scitis, quomodo aliquanti homines, minus quam necesse fuerat Deum timentes, nostrum fratrem Hludowicum quasi sub bona intentione hoc anno sollicitauerunt, ut in regnum nostrum taliter ueniret, sicut ipsi scitis: unde nos Deus et uestra fidelitas sic adiuuauit, sicut et bene cognoscitis. Post hoc laborauit adiuuante Domino iste carissimus nepos noster, ut inter nos pax fieret, sicut per rectum esse debet, et ut monentibus episcopis ad illam caritatem et fraternam concordiam rediret, sine qua nullus christianus saluus esse non potest. Propterea transmisit ad nos suos missos, et mandauit nobis primum tale missaticum quod nobis impossibile uisum fuit. Deinde, quia illud missaticum  non suscepimus, aliud missaticum nobis sui missi dixerunt; quod quia et secundum Deum salubre et secundum seculum utile nobis uidetur, uolumus uobis illud dicere; et si uobis ita sicut et nobis uidetur, cum uestro consilio uolumus illud recipere, et quod Deus concesserit, ad necessarium effectum perducere [801 1Kb] .

Hec sunt nomina episcoporum qui anno [802 1Kb] incarnationis dominice 860, Nonis Iuniis, in secretario basilice sancti Castoris considerauerunt cum nobilibus ac fidelibus [803 1Kb] laicis firmitatem quam gloriosi [804 1Kb] reges nostri Hludowicus et Karolus atque Hlotharius inter se fecerunt 7 Idus [805 1Kb] Iunias in eodem  monasterio, et qui hec capitula ab omnibus conseruanda [806 1Kb] acceptauerunt. Hincmarus, Guntharius [807 1Kb] , Altfridus, Salomon, Aduentius [808 1Kb] , Hatto [809 1Kb]  , Franco [810 1Kb]  , Theudericus [811 1Kb] , Leutbertus, Gebehardus, Christianus [812 1Kb]  , uulfadus abbas  , Witgarius [813 1Kb] abbas. Hec nomina laicorum. Chuonradus [814 1Kb] , Eurardus [815 1Kb] , Adalardus [816 1Kb] , Arnustus [817 1Kb] , Warnarius [818 1Kb] , Liutfridus [819 1Kb] , Hruodulfus [820 1Kb] , Erkingarius [821 1Kb] , Gislebertus [822 1Kb] , Ratbodus [823 1Kb] , Arnulfus, Hugo [824 1Kb] , item Chuonradus [825 1Kb] , Liutharius [826 1Kb] , Berengarius [827 1Kb] , Matfridus [828 1Kb] , Boso, Sigeri, Hartmannus [829 1Kb] , Liuthardus [830 1Kb] , Richuinus [831 1Kb] , Wigricus, Hunfridus [832 1Kb] , Bernoldus [833 1Kb] , Hatto [834 1Kb] , Adalbertus [835 1Kb] , Burchardus [836 1Kb] , Christianus [836 1Kb] , Leutulfus [837 1Kb] , Hessi, Herimannus [838 1Kb] , item Hruodulfus [839 1Kb] , Sigehardus  [840 1Kb] .



Sacramentum [841 1Kb] firmitatis Hludowici regis.

Amodo et quamdiu uixero, istum fratrem meum Karolum, et nepotes meos Hludowicum, et [842 1Kb] Hlotharium atque [843 1Kb] Karolum, ad Dei uoluntatem et sancte eius [844 1Kb] ecclesie statum et honorem atque defensionem, et ad nostram communem salutem et honorem, et ad populi christiani nobis commissi saluamentum et pacem, et ad legis ac iustitie atque recte rationis conseruationem, quantum mihi Deus scire et posse donauerit, et ipsi me obaudierint, et a me ipsi quesierint, uero consilio, et secundum quod [845 1Kb] mihi rationabiliter et salubriter possibile  fuerit, sincero auxilio adiutor ero ad regnum illorum continendum, et nec in uita [846 1Kb] , nec in membris, neque in regno illorum eos forconsiliabo, in hoc, ut ipsi erga me similem promissionem faciant et conseruent [847 1Kb] . Sic [848 1Kb] me Deus adiuuet, et iste sancte reliquie.



Capitula ab omnibus conseruanda.

1. Ut omnium preteritorum malorum et contrarietatum, et supplantationum ac malarum machinationum, atque molitionum [849 1Kb] seu nocimentorum inuicem actorum, abolitio ita inter nos et apud nos [850 1Kb] fiat, et a nostris cordibus penitus auellatur cum omni malitia et rancore, ut [851 1Kb] nec in memoriam ad retribuendum duntaxat mali uel contrarietatis, atque exprobrationis seu improperii [852 1Kb] , de cetero exinde  quiddam [853 1Kb] ueniat.

2. Ut tanta inter nos, Domino cooperante, uere caritatis benignitas abhinc inante semper maneat de corde puro et conscientia bona, et fide non ficta, sine dolo et simulatione, ut nemo suo pari [854 1Kb] suum regnum aut suos fideles, uel quod ad salutem siue prosperitatem ac honorem regium [855 1Kb] pertinet, discupiat aut forconsiliet, aut per occultos susurrones libenter composita mendacia seu detractiones acceptet.

3. Ut unusquisque fideliter suum parem [856 1Kb] , ubicumque necessitas illi fuerit, et ipse potuerit, aut per se aut per filium, aut per fideles suos, et consilio et auxilio adiuuet, ut regnum, fideles [857 1Kb] prosperitatem, atque honorem regium debite ualeat obtinere.  Et ueraciter unusquisque erga alterum certatim demonstret, quia in paris [858 1Kb] sui aduersitate, si euenerit, fraterno modo contristetur, et in prosperitate illius letetur. Et talem fidem sicut inter nos modo abhinc in ante conseruaturos confirmatum habemus, sic unusquisque infantibus fratris sui, si obierit, ille [859 1Kb] qui superfuerit conseruabit.

4. Et quia per uagos et [860 1Kb] tyrannica consuetudine inreuerentes [861 1Kb] homines pax et tranquillitas regni [862 1Kb] perturbari solet, uolumus, ut [863 1Kb] ad quemcumque nostrum talis uenerit [864 1Kb] ut [865 1Kb] de [866 1Kb] his que egit rationem et iustitiam subterfugere [867 1Kb] possit, nemo ex nobis illum ad aliud [868 1Kb] recipiat uel retineat [869 1Kb] nisi ut ad rectam rationem et debitam emendationem [870 1Kb] perducatur. Et si rationem rectam [871 1Kb] subterfugerit,  omnes in commune, in cuius regnum uenerit, illum persequamur [872 1Kb] , donec ad rationem perducatur aut de regno deleatur.

 5. Similiter et [873 1Kb] de eo agendum est qui pro aliquo capitali et publico [874 1Kb] crimine a quolibet episcopo corripitur uel [875 1Kb] excommunicatur, aut [876 1Kb] de excommunicatione crimen faciens, regnum et regis regimen mutat [877 1Kb] , ne debitam penitentiam suscipiat, aut [878 1Kb] susceptam legitime peragat. Interdum etiam incestam [879 1Kb] propinquam suam, aut sanctimonialem, uel raptam, siue adulteram, quam illic ei non licebat [880 1Kb] habere, fugiens secum ducit. Hic [881 1Kb] talis, cum episcopus ad cuius curam pertinebit [882 1Kb] nobis notum fecerit, diligenter perquiratur [883 1Kb] , ne morandi uel latendi [884 1Kb] locum in regno [885 1Kb] alicuius nostrum inueniat, et Dei ac nostros fideles suo morbo inficiat [886 1Kb] ; sed [887 1Kb] a nobis uel ministris rei publice constringatur, et ut simul cum diabolica preda,  quam secum duxit, ad episcopum suum redeat, et de quocumque [888 1Kb] crimine publico debitam penitentiam suscipiat [889 1Kb] , aut susceptam legitime peragat, compellatur.

6. [890 1Kb] Ut nemo episcoporum hominem peccantem ab ecclesia et christiana communione alienet, donec illum secundum euangelicum preceptum, ut ad emendationem et penitentiam redeat, commonitum habeat. Qui [891 1Kb] peccans, si commonitus inobediens et incorrigibilis permanserit et ad emendationem redire noluerit, regiam uel rei publice potestatem per se episcopus uel per ministros suos adeat, ut constringatur, et ad emendationem ac penitentiam peccator redeat. Qui etiam si ita ad correctionem perduci nequiuerit, tunc secundum leges ecclesiasticas medicinali  separatione a communione ecclesiastica segregetur.

7. Ut illis hominibus qui in talibus perturbationibus, sicut in his preteritis annis acciderunt, in Deum et in sanctam ecclesiam atque in nos peccauerunt, si se ex ueritate recognoscentes [892 1Kb] petierint, et deinceps nobis ueraciter fideles esse uoluerint, et in regnis nostris pacifici ac quieti et legibus ac iustitie obedientes extiterint, rationabilis misericordia impendatur, non solum in indulgentia commissorum et in concessione proprietatum, uerum etiam et in largitione honorum secundum nostram rationabilem possibilitatem.

8. Ut de rapinis ac depredationibus, et de conspirationibus atque seditionibus, et de raptis feminarum, sicut ecclesiastice et christiane leges atque  progenitorum nostrorum capitula continent, ita in omnibus et ab omnibus conseruentur [893 1Kb] .

9. Ut alia etiam capitula eorundem progenitorum  nostrorum de sancte ecclesie honore et immunitate ac conseruatione, et de regio etiam honore atque uigore [894 1Kb] , et populi nobis commissi lege ac iustitia, in omnibus et ab omnibus conseruentur.

10. Ut nostri fideles, unusquisque in suo ordine et statu, ueraciter sint de nobis securi, quia nullum abhinc inantea contra legem [895 1Kb] et iustitiam, uel auctoritatem ac iustam rationem, aut dampnabimus aut [896 1Kb] dehonorabimus, aut opprimemus uel indebitis machinationibus adfligemus, sed [897 1Kb] illorum scilicet ueraciter [898 1Kb] nobis fidelium communi consilio, secundum Dei uoluntatem et [899 1Kb] commune saluamentum, ad restitutionem sancte Dei ecclesie et [900 1Kb] statum regni, et ad honorem regium atque pacem populi commissi nobis [901 1Kb] pertinenti, adsensum prebebimus;  in [902 1Kb] hoc, ut illi non [903 1Kb] solum non sint nobis contradicentes [904 1Kb] et resistentes ad ista exequenda, uerum etiam sic sint nobis [905 1Kb] fideles et [906 1Kb] obedientes, ac ueri adiutores atque [907 1Kb] cooperatores uero consilio et sincero auxilio ad ista peragenda que [908 1Kb] premisimus, sicut per rectum unusquisque in suo ordine et [909 1Kb] statu suo principi et [910 1Kb] suo seniori [911 1Kb] esse debet.

11. Ut sic simul coniuncti, et nos fratres ac nepos noster ad inuicem, et nos cum fidelibus nostris, et [912 1Kb] fideles nostri nobiscum, et omnes simul cum Deo nos [913 1Kb] reconiungamus, et [914 1Kb] ut nobis sit propitius illi [915 1Kb] pro deuoto munere offeramus. Et unusquisque omnium [916 1Kb] nostrum absque sua propria [917 1Kb] excusatione uel iustificatione [918 1Kb] recognoscamus, in quibus  aut singillatim aut communiter contra illius mandata [919 1Kb] et decreta suorum sanctorum fecimus aut consensimus [920 1Kb] in ordine ecclesiastico et [921 1Kb] statu regni, et per singula in medium illa [922 1Kb] producamus. Et nemo nostrum suo aut [923 1Kb] amico, aut [924 1Kb] propinquo uel [925 1Kb] confederato, immo nec sibi ipsi [926 1Kb] seculariter parcat, ut [927 1Kb] spiritaliter et salubriter parcere possit; quin, sicut premisimus in precedenti capitulo, uero consilio et [928 1Kb] sincero auxilio illa in commune certatim emendare [929 1Kb] totis uiribus [930 1Kb] procuremus [931 1Kb] , quantocius rationabiliter [932 1Kb] poterimus.

12. Et si aliquis ex [933 1Kb] subditis, in quocumque ordine et statu [934 1Kb] , de hac conuenientia exierit aut [935 1Kb] se retraxerit, uel huic communi decreto contradixerit,  seniores cum ueraciter [936 1Kb] fidelibus suis hec secundum Dei uoluntatem et legem ac iustam rationem,  uelit nolit ille qui diuino consilio et decreto [937 1Kb] et huic conuenientie resistens [938 1Kb] et contradicens fuerit, exequantur [939 1Kb] . Et si aliquis de senioribus de hac conuenientia exierit [940 1Kb] aut se retraxerit, uel huic communi decreto, quod absit, contradixerit, cum plures seniorum [941 1Kb] nostrorum fideles [942 1Kb] et regnorum primores in unum conuenerint [943 1Kb] , eorum qui hec [944 1Kb] obseruauerint seniorum [945 1Kb] consilio, et [946 1Kb] episcoporum iudicio ac communi consensu, qualiter de eo qui debite admonitus incorrigibilis perseuerauerit agendum sit, faciente [947 1Kb] Domino decernatur. Et ut obnixius [948 1Kb] suprascripta capitula a nobis auxiliante Domino inuiolabiliter obseruentur, et nos illa obseruaturos certius [949 1Kb] credatur, manibus propriis [950 1Kb] subter firmauimus [951 1Kb] . Annuntiationes  [952 1Kb] domini Hludowici regis apud Confluentem [953 1Kb] , lingua Theothisca [954 1Kb] .

1. uos scitis, quid in isto regno euenit. Et ideo huc conuenimus, ut de Dei uoluntate et sancte ecclesie statu, et de nostra ac uestra communi salute atque honore, et de pace populi christiani, cum Dei adiutorio et fidelium nostrorum consilio tractaremus.

2. Et misimus hoc super episcopos et ceteros fideles nostros, ut illi hoc inuenirent, qualiter nos ad hec que diximus exequenda adunaremus. Et uolumus ut sciatis, quia sicut illi inuenerunt et scripto nobis ostenderunt [955 1Kb] , ad inuicem adunati sumus, sicut fratres per rectum esse debent, et nos simul cum isto nepote nostro et ille nobiscum. Et etiam suos fratres  [956 1Kb] , nepotes nostros, in hac adunationis firmitate nobiscum recepimus, ita tamen, si et [957 1Kb] ipsi hanc firmitatem erga nos fecerint et obseruauerint.

3. Et sciatis, quia non uolumus, ut ullus inter nos abhinc in antea alia uerba portet nisi talia que Deo sint placita, et que ad nostram communem salutem et nostrum honorem pertineant; ut sic simus sicut fratres in inuicem, et patrui cum nepotibus, et nepotes cum patruis, esse debent. Et si aliquis fuerit qui hoc facere tentauerit, producatur in medium ad rationem, et taliter inde castigetur, ut nemo alius similia [958 1Kb] agere tentet.

4. Et [959 1Kb] uolumus, ut ecclesie et case Dei, et episcopi et Dei homines, clerici et monachi et nonne, talem mundeburdem et honorem habeant, sicut tempore  antecessorum nostrorum habuerunt.

5. Et uolumus, ut uos et ceteri homines fideles  nostri talem legem et rectitudinem et tale saluamentum in regnis nostris habeatis, sicut antecessores uestri tempore antecessorum nostrorum habuerunt [960 1Kb] ; et nos talem honorem et rectam potestatem in nostro regio nomine apud uos habeamus, sicut nostri antecessores apud uestros antecessores habuerunt; et iustitia et lex omnibus conseruetur; et pauperes homines talem defensionem habeant, sicut tempore antecessorum nostrorum lex et consuetudo fuit, et sicut hic [961 1Kb] fideles nostri communiter consenserunt et scripto nobis demonstrauerunt, et nos cum illorum consilio consentimus et obseruari [962 1Kb] communiter uolumus. Et si aliquis hoc perturbare uoluerit, a nullo nostrum recipiatur, nisi ut aut [963 1Kb] ad rectam rationem aut ad [964 1Kb] rationabilem indulgentie  concessionem deducatur.

6. Sed et [965 1Kb] de istis rapinis et depredationibus, quas iam quasi pro lege multi per consuetudinem tenent, ab hoc die et deinceps de Dei banno et de [966 1Kb] nostro uerbo [967 1Kb] bannimus, ut nemo hoc amplius presumat. Sed unusquisque infra patriam cum pace et sine oppressione pauperum et circummanentium consistat, et in hostem uel ad placitum siue ad curtem ueniens, de suo sic warnitus [968 1Kb]  et de domo sua moueat, ut cum pace uenire et nobiscum stare, et ad domum suam redire possit. Et qui hoc transgressus fuerit, sicut tempore antecessorum nostrorum consuetudo [969 1Kb] fuit, et in illorum capitulis continetur, uolumus ut hoc in illis transgressoribus emendetur.

 7. Similiter et de conspirationibus, et de raptis feminarum, tam uiduarum quam et puellarum atque nonnarum, bannimus ex Dei et nostro uerbo, ut nullus hoc in regnis nostris agere presumat. Et si quis hoc presumpserit, secundum legem, et sicut in capitularibus progenitorum nostrorum continetur, sic hoc emendare cogatur.

Hec eadem domnus Karolus Romana lingua adnuntiauit, et ex maxima parte lingua Theothisca recapitulauit.

Post hec domnus Hludowicus ad domnum Karolum fratrem suum lingua Romana dixit: Nunc, si uobis placet, uestrum uerbum habere uolo de illis hominibus qui ad meam fidem uenerunt.

Et domnus Karolus excelsiori uoce lingua Romana  dixit: Illis hominibus qui contra me sic fecerunt sicut scitis, et ad meum fratrem uenerunt, propter Deum et propter illius amorem, et pro illius gratia, totum perdono quod contra me misfecerunt [970 1Kb] , et illorum alodes de hereditate et de conquisitu, et quod de donatione nostri senioris habuerunt, excepto  illo quod de mea donatione uenit, illis concedo, si mihi firmitatem fecerint quod in regno meo pacifici sint, et sic ibi uiuant sicut christiani in christiano regno uiuere debent. In hoc si frater meus meis fidelibus, qui contra illum nichil misfecerunt [971 1Kb] , et me quando mihi opus fuit adiuuauerunt, similiter illorum alodes, quos in regno illius habent, concesserit. Sed et de illis alodibus quos de mea donatione habuerunt, et etiam de honoribus, sicut cum illo melius considerabo, illis qui ad me se [972 1Kb] retornabunt, uoluntarie faciam.

Et domnus Hlotharius lingua Theothisca in supra adnuntiatis capitulis se consentire dixit, et se obseruaturum illa promisit.

Et tunc domnus Karolus iterum lingua Romana de  pace commonuit, et ut cum Dei gratia sani et salui irent, et ut eos sanos reuiderent orauit, et adnuntiationibus [973 1Kb] finem imposuit.



KAROLI CAPITULA POST REDITUM A CONFLUENTIBUS MISSIS SUIS CONTRADITA. Hec que sequuntur domnus Karolus, reuersus a Confluente, cum consilio fidelium suorum per regnum suum denuntianda et obseruanda direxit

Hec missi nostri discurrentes faciant.

1. Omnibus in suo missatico firmitatem que inter nos et carissimum fratrem nostrum atque dilectos nepotes nostros facta est, notam faciant.

2. Capitula etiam que apud Confluentes accepta sunt a nobis et communibus fidelibus nostris, adnuntient.

 3. Sed et illa capitula que ante per regnum nostrum obseruanda misimus, cum capitulis episcopalibus et progenitorum nostrorum imperatorum adcognitent  , et cognitamentum  quod modo apud Confluentes fecimus omnibus innotescant; et firmitatem ab omnibus qui ita contra nos misfecerunt sicut notum est, et de quibus carissimus frater noster petiit, qui alodes in regno nostro habere uolunt, sicut in cognitamento nostro scriptum est, firmamentum recipiant. Ita tamen, ut si maiores homines uoluerint, ad nos ueniant, et in presentia nostra ipsam firmitatem faciant; homines uero illorum ante missos nostros eandem firmitatem faciant.

4. Ut missi nostri eis qui firmitatem fecerint, alodes  illorum quos de hereditate, et de tali conquisitu qui de nostra donatione non uenit, habuerunt, et quos senior noster domnus imperator eis dedit, si precepta illius ostenderint, quantum in ipsis preceptis inde continetur, illis reddant.

5. Ut omnes qui firmitatem fecerint, et quibus  alodes reddiderint, diligenter inbreuient. Et si aliqui eam facere noluerint, similiter inbreuient et nobis renuntient.

6. De rapinis autem et uiolentiis, et ceteris iniustitiis quas in istis preteritis annis, postquam ista perturbatio exorta est, in regno nostro fecerunt, quantum rationabiliter potuerint, missi nostri pacificare procurent. Et si de ipsa pacificatione wadii ad nostram partem uenerint, ex toto, sicut frater noster carissimus nos petiit, ex nostra auctoritate perdonent, in hoc ut talia de cetero non faciant.

7. De pacificatione uero illorum qui in regno nostro consistentes, postquam Deus suam nobis ostendit gratiorem misericordiam, per illorum indebitam presumptionem, rapinas et uiolentias, atque  alias iniustitias fecerunt, si wadii ad nostram partem exierint, missi nostri inbreuient, et nobis renuntient, ut nos inde commendemus quid nobis tunc uisum fuerit.

8. Et ut pax in regno nostro per illorum missaticum, sicut nos adcognitauimus, et capitula a nobis directa commendant, omnibus modis obseruetur, diligenter prouideant; et qualiter eam quisque obseruauerit, absque respectu alicuius persone, ut ueritatem inde nobis renuntient, diligenter inspiciant. Et quicquid exinde quod commendamus per se adimplere non potuerint, ad missos maiores per ipsum missaticum constitutos referant, ut cum illorum consilio et auxilio omnia impleant.

Firmitas autem, quam a predictis hominibus missi  nostri debent recipere, ista est: »De ista die in ante, Karoli, Hludowici imperatoris filii, regnum illi non forconsiliabo, neque werribo. Sic me Deus adiuuet, et iste sancte reliquie.«



Confirmatio seniorum nostrorum regum modo apud Confluentes facta ista est.

Quod ad Dei uoluntatem, et sancte eius ecclesie statum et honorem atque defensionem, et ad illorum communem salutem et honorem, et ad populi christiani illis commissi saluamentum et pacem, et ad leges ac iustitie atque recte rationis conseruationem, quantum illis Deus scire et posse donauerit, uero consilio, et secundum quod illis rationabiliter et salubriter possibile fuerit, sincero auxilio adiutores sibi inuicem ad regnum illorum continendum  erunt, et nec in uita, nec in membris, neque in regno aliquis eorum suum parem forconsiliabit.



Adnuntiatio autem illorum ista est.

1. Quia  secundum quod in predicta firmitate continetur, deinceps obseruare uolunt, et Domino adiuuante obseruabunt.

2. Et  non uolunt, ut aliquis inter eos alia aliqua uerba portet, nisi que Deo sint placita, et ad  communem salutem et honorem sint pertinentia. Et si aliquis aliter presumpserit, in medium adducatur, et taliter inde castigetur, ut nemo alius similia agere tentet.

3. Et  uolunt, ut ecclesie et cause Dei, et episcopi et Dei homines, clerici, monachi, et nonne, talem mundeburdem et honorem habeant, sicut tempore antecessorum suorum habuerunt.

4. Et  uolunt, ut fideles illorum talem legem et iustitiam et tale saluamentum in regnis illorum habeant, sicut antecessores eorum tempore antecessorum illorum habuerunt; et ipsi reges talem honorem et rectam potestatem habeant, sicut ipsorum antecessores habuerunt, et iustitia et lex omnibus conseruetur. Et si aliquis hoc perturbare uoluerit, a  nullo eorum recipiatur, nisi ut aut ad rectam rationem aut ad rationabilem indulgentie concessionem deducatur.

5. Et  ut illi homines qui in isto regno contra seniorem nostrum domnum Karolum mispriserunt, si se recognouerint, propter Deum et propter fratris sui deprecationem, quicquid contra eum misfecerunt eis uult indulgere. Et sicut prescriptum est, alodes illorum de hereditate et de conquisitu, quod tamen de donatione sua non uenit, sed et illos alodes quos de donatione domni imperatoris Hludowici habuerunt, eis concedit, si talem firmitatem ei fecerint, sicut prediximus.

6. Sed  et de rapinis et depredationibus, et de coniurationibus et de conspirationibus, et de  raptis feminarum, tam uiduarum quam et puellarum atque nonnarum, firmiter banniuerunt, ut amodo et deinceps nullus presumat: et qui presumpserit, secundum leges diuinas et humanas, et secundum capitula imperatorum ac predecessorum suorum, hoc emendare cogatur. Et  ut unusquisque infra patriam cum pace et sine oppressione pauperum et circummanentium consistat; et in hostem uel ad placitum siue ad curtem ueniens, de suo sic warnitus de domo sua moueat, ut cum pace uenire, stare et ad domum suam redire possit.



Summa capitulorum que apud Confluentes modo acceptata sunt a senioribus nostris regibus et illorum fidelibus, hec est.

 1. De  illorum concordia et fraterna coniunctione atque mutuo adiutorio, sicut in cognitamento illorum continetur.

2. Et  de illorum indulgentia qui in isto regno mispriserunt, si se recognouerint, et deinceps a talibus se cauere uoluerint, et in regno pacifici esse uoluerint, sicut in cognitamento illorum continetur.

 3. De  lege et iustitia omnibus unicuique in suo statu et ordine conseruanda.

4. Ut  a rapinis ac depredationibus, atque a coniurationibus et conspirationibus, et seditionibus et a raptis feminarum, se omnes caueant: et qui deinceps talia presumpserit, sicut in cognitamento illorum continetur, secundum leges ecclesiasticas et mundanas, et secundum capitula predecessorum regum, hoc emendare cogetur, et in compositione, et in harmiscara, et in penitentia ab episcopo parochie eius suscipienda.



Capitula autem imperatorum domni Karoli et domni Huldowici de talibus rebus, ut de multis pauca hic ponamus, ista sunt.

 Si quis infra regnum rapinam  fecerit, aut cuiquam nostro fideli eiusque homini aliquid ui abstulerit, in triplo cui aliquid abstulit, legibus componat, et insuper bannum nostrum, id est sexaginta solidos, nobis persoluat. Postmodum uero a comite ante nos adducatur, et in bastonico retrusus usque dum nobis placuerit, penas luat. Nam si publice actum fuerit, publicam inde agat penitentiam iuxta sanctorum canonum sanctionem. Si uero occulte, sacerdotum consilio ex hoc agat penitentiam: quoniam raptores, ut ait Apostolus, nisi ueram egerint penitentiam, regnum Dei non possidecunt. Qui uero de rebus ecclesiarum aliquid abstulerit, grauius inde iudicetur: quia sacrarum rerum ablatio sacrilegium est, et sacrilegus uocatur qui ex eis aliquid abstulerit aut rapuerit. Extorres namque a liminibus sancte matris ecclesie tales persone usque ad satisfactionem ecclesie, quam leserunt, sunt habende atque firmiter denotande.

Et item.  Si quis in exercitu infra regnum sine iussione dominica per uim hostilem  aliquid predari uoluerit, aut fenum tollere, aut granum, siue pecora maiora uel minora, domosque infrangere uel incendere, hec ne fiant omnino prohibemus. Quod si ab aliquo presumptiose factum fuerit, sexaginta solidos, si liber est, sit culpabilis, et omnia similia restituat, aut cum duodecim testibus se purget. Si uero seruus hoc fecerit, capitali crimini subiaceat, et dominus omnia similia restituat, quia seruum suum non correxit nec custodiuit ut talia non perpetraret; quoniam si nos ipsos comedimus, cito deficiemus. Unusquisque tamen custodiat exercitum suum, ne aliqua depredatio infra regnum fiat.

Et item.  Si quis domum alienam cuiuslibet infregerit, quicquid exinde per uim abstulerit aut rapuerit uel furauerit, secundum legem eam illi cuius domus fuerit infracta et spoliata, in triplum componat, et insuper bannum dominicum soluat. Si  seruus hoc fecerit, sententiam superiorem accipiat, et insuper secundum legem suam compositionem faciat. Si quislibet homo aliquod tale damnum alicui fecerit pro quo plenam compositionem facere non ualeat, semetipsum in wadio pro seruo dare studeat usque dum plenam compositionem adhibeat.



De capitulis autem a nobis per regnum nostrum directis ista excerpta sunt.

Ut unusquisque missus in missatico prouisionem habeat, ut si aliquis de nostris fidelibus per missaticum suum transierit, aut ibi consistens uel commanens rapinas uel depredationes, aut talia inlicita fecerit de quibus Deus offendi solet et populus pro oppressione gemere, quatenus hoc subtiliter et ueraciter inuestiget, et secundum legem emendari faciat, nobisque renuntiet; qualiter inde nos sic ordinemus, ut nec ipsum nec alium hoc agere delectet.

Et item. Ut missi in illorum missaticis curam  habeant ne homines nostri aut alii quilibet uicinos suos, maiores uel minores tempore estatis, quando ad herbam suos caballos mittunt, uel tempore hyemis, quando marascalcos illorum ad fodrum dirigunt, uicinos maiores uel minores depredentur. Et si egerint, hoc etiam, ut prediximus, ueraciter missi nostri inuestigent, et legaliter emendatum nobis renuntient; ut in seniore hoc sic emendemus, quatenus homines suos in potestate habeat, et contenti sint debitis, et indebita iniuste non appetant.

uolumus [974 1Kb] etiam, ut de beneficiis destructis et syluis uenditis, tam ex re publica, quam ex rebus ecclesiasticis, missi nostri omnes admoneant, ut de cetero qui illa habent exinde se caueant, et hoc quod male actum est, quantum potuerint, emendare procurent, ne uindictam secundum capitularia predecessorum nostrorum sustinere cogantur.

 Capitula autem legum diuinarum atque mundanarum et imperatorum, de raptis feminarum, et de conspirationibus, et de coniurationibus, et de ecclesiarum infracturis, atque clericorum dehonorationibus, et de comitibus qui in comitatibus suis iniusta faciunt, hic non adnotauimus, quia cognita sunt, et maiori districtione indigent; de quibus omnes admonere atque omnes ex Dei banno et nostro cauere precipimus. De his interim missi nostri discurrentes cum consilio maiorum missorum, ut premisimus, studeant, donec plenitudinem capitulorum et adnuntiandam et obseruandam ad communem omnium nostrum salutem et pacem per regnum nostrum, adiuuante Domino, disponamus.





KAROLI II EDICTUM DE TRIBUTO NORDMANNICO.  [1Kb]





[NOTA.]

 Hec exactio a Nortmannis, qui erant in Sequana tempore Karoli regis, de suo regno fuit facta, ut ab ipsius regno recederent.

Unusquisque episcopus qui habet abbatiam, aut  abbas qui similiter habet abbatiam, aut comes qui eque habet abbatiam, de suo manso indominicato, similiterque et de uassallorum, accipiat de manso indominicato denarios duodecim; de manso ingenuili  quatuor denarios de censu dominicato, et quatuor de sua facultate; de seruili uero duos denarios de censu, et de sua facultate duos. De omnibus uero ecclesiis, unusquisque episcopus uel abbas de sua solummodo potestate accipiant, de presbyteris a quocumque plurimum solidos quinque, et de unoquoque iuxta quod possibile fuerit; ita ut a quo plurimum, quinque  solidos, a quo minimum, quatuor denarios De ecclesiis uero quas comites et uassalli dominici habent, seu de illis qui cum seniore nostro pergere debent, siue qui remanserint, episcopus in cuius parrochia consistunt secundum pretaxatum modum accipere procurabit. De ecclesiis uero imperatricis episcopus similiter accipiet pretaxato modo.






KAROLI II EDICTUM CARISIACENSE.  [1Kb]



Hoc edictum constituit domnus Karolus in Carisiaco, anno incarnationis Dominice 861.


In nomine sancte et indiuidue trinitatis. Karolus, gratia Dei rex, omnibus regni nostri fidelibus. Peruenit ad nos, quia quod ad timorem incutiendum, ne aliquis bonum denarium, id est merum et bene pensantem, reicere audeat, more predecessorum nostrorum pro generali utilitate regni nostri commendauimus, aliqui missi ad hoc constitutum exequendum, minus intelligentes deuotionem uoluntatis nostre, et obsequentes intentioni sue uoluntatis, quasdam adinuentiones, quod multum Dominus detestatur, et in mallatione et in exactione intromittunt; cum in eo quod ad regni utilitatem iubetur et agitur, non priuata contra generalem utilitatem commoditas,  neque aliquod turpe lucrum, quod in christiana religione et in regia dignitate aut in missorum fidelium sinceritate non condecet, se debet ullo modo miscere. Propterea necessarium duximus ut commendationem nostram ex hoc scribere rogaremus, que ex more in nostro palatio apud cancellarium retineatur, et inde per missos nostros dirigatur; ut nemo per ignorantiam, nemo per industriam ab ea ualeat deuiare. Unde uolumus quia et timor utilis et consideratio misericors et discretio moderata in hac commendatione nostra est necessaria propter paupertatem hominum, quia necesse fuit in istis temporibus coniectum de illis accipere et ad nauium compositionem, et in Nortmannorum causa, pro regni, sicut res coniacet, saluamento, ut omnes  cognoscant, qui non questum inhonestum, sed publicam regni utilitatem querimus.  Salua constitutione et inpostmodum iure firmissimo permanente, que in capitulari aui et patris nostri ex hoc scripta habetur, quilibet Francus homo conuictus quia bonum denarium, id est, merum et bene pensantem, post hunc bannum nostrum eiecerit, medietatem Francilis banni componat. De colonis autem et seruis cuiuslibet potestatis, si in ciuitatibus uel mercatis aliis deprehensus aliquis fuerit denarium reicere, missus rei publice prouideat, ut si non inuenerit  illum denarium merum et bene pensantem, ut cambiare illum mercanti iubeat. Si autem illum denarium bonum inuenerit, consideret etatem et infirmitatem et sexum hominis, quia et femine barcaniare  solent, et aut ictibus, prout uiderit competere, aut minutis uirgis cum ratione et discretione illum qui denarium bonum reiecit, castiget; quatenus et ceteri timorem habeant, et homo crudeliter non damnetur. Et qui post hunc presentem bannum inuentus fuerit pro tali correptione non castigatus, habeat missus rei publice in ciuitatibus et in mercatis denarium sic affectatum, ut deprehensum in fronte denario calefacto saluis uenis taliter coquat, ut ipse homo et ceteri castigentur, et homo non pereat, et uidentibus signum castigationis  ostendat. Missi autem nostri colonos et seruos pauperes cuiuslibet potestatis non mallent nec bannum Francilem soluere cogant; sed aduocatus eorum, non cum aliqua noua adinuentione, sed quia de sua aduocatione coloni uel serui contra bannum nostrum bonum denarium, id est, merum et bene pensantem, reiecerint, sicut lex est malletur. Et unusquisque aduocatus pro omnibus de sua aduocatione, si suo sacramento eos inculpabiles de hoc banno nostro reddere non potuerit, unum tantum integrum bannum componat, in conuenientia, ut cum ministerialibus de sua aduocatione, quos inuenerit contra hunc bannum nostrum fecisse, sicut supra diximus, cum necessaria et moderata discretione castiget. Et si causa exegerit, ut aduocatus de uno solo colono  uel seruo malletur quia contra bannum nostrum fecerit, nolumus, quia nec lex est, ut, sicut audiuimus aliquos interprendere, aduocatus Francus suam legem, sed coloni uel serui de sua aduocatione legem componat; nisi forte ipse eum in hoc induxerit qui contra nostrum fecerit bannum. Hanc autem nostram de presenti tempore constitutionem, salua inpostmodum, ut diximus, ex hoc predecessorum nostrorum constitutione, et in palatio nostro et in ciuitatitibus, et in mallis atque in placitis seu in mercatis, relegi, adcognitari et obseruari mandamus.





KAROLI II SYNODUS PISTENSIS.  [1Kb]

 In nomine sancte et indiuidue trinitatis, Karolus, gratia Dei rex, et episcopi, abbates quoque, et comites, ac ceteri in Christo renati fideles, qui ex diuersis prouinciis super fluuium Sequanam, in locum qui Pistis dicitur, ubi exigentibus peccatis nostris aliquandiu sedes fuit Nortmannorum, conuenimus anno incarnationis Dominice 862 [975 1Kb] , anno uero 22 [975* 1Kb] regni domni nostri Karoli regis gloriosi, indictione 10.

1. Reges et episcopi qui ante nos fuerunt, ducti amore et timore diuino, cum ceterorum fidelium Dei consilio atque consensu plura statuerunt capitula, prouidentes qualiter sancta Dei ecclesia statum debitum et honorem, et regni habitatores in omni statu et ordine haberent legem atque iustitiam. Nos etiam, pro qualitate rerum et oportunitate temporum,  quedam huic cause conuenientia capitula superaddidimus. Sed diabolo satagente superuenientibus perturbationibus, tam a paganis quam a nomine tenus christianis miserabiliter excitatis, incepta bona defecerunt, et in tantum in hoc regno mala horribilia increuerunt, ut in nobis uideamus et sentiamus completum quod olim est per prophetam predictum: Terram uestram in conspectu uestro alieni deuorant, et erit sicut in uastitate hostili, et peruenit gladius usque ad animam; quoniam alieni insurrexerunt in nos, et fortes quesierunt animas nostras, et non proposuerunt Deum ante conspectum suum; contra quos defensionem parauimus, sed defensionis auxilio, sicut necesse fuerat, hactenus adiuti non sumus. Unde compellente cordis dolore nobis est  exclamandum quod rex bonus, obsidionis angustia tribulatus, exclamauit, dicens: Dies tribulationis et blasphemie dies iste. uenerunt filie usque ad partum, et uires non habet parturiens. Hec omnia uidimus, sensimus et dolemus; quia cum hostes irruerunt, defensores nostri parati sunt, sed ad preparata non conualuerunt: quia illum Spiritum sanctum, qui requieuit super adiutorem in oportunitatibus, in tribulatione, Christum dominum [976 1Kb] nostrum, et [976* 1Kb] quem per impositionem manus episcopalis in consignatione accepimus, contristatum malignis operibus a nobis effugauimus, spiritum scilicet consilii et fortitudinis; quem quia ita ut nobis necesse fuerat non habemus, ideo contra inimicos nostros stare uiriliter et uincere fortiter non ualemus. Que utraque sibi necessario  sunt coniuncta, quia neque uirtus sine consilio, nec consilium sine uirtute utilis esse potest. Quid igitur prosunt qui per consilium preparantur, dum ad prelium per fortitudinem non procedunt? Filie quippe  usque ad partum ueniunt, quando apta consilia usque ad desiderium efficiendi operis procedunt; sed uirtutem non habet parturiens, quia dum infirmus quisque consilia concipit, hec ad utilitatem aliquantam per partum operis non producit. uidemusque impletum quod a Domino est ante predictum populo contra uoluntatem suam facienti: Anathema in medio tui: non poteris stare coram inimicis tuis. Qui contra placatus placentibus sibi dixit: Nullus stabit contra uos. Sed et ideo terram nostram in conspectu nostro alieni deuorant, quoniam alienos a Deo diabolos, effugata gratia sancti Spiritus, in animas nostras recepimus. Ideo terra nostra deserta est sicut in uastatione hostili, quia flores et fructus fidei, spei, et caritatis, et humilitatis, et  castitatis, et sobrietatis, ac ceterarum uirtutum ab agro [977 1Kb] cordis nostri deuastauimus, et pro illis spinas uitiorum et urticas peccatorum, et cicutas [977* 1Kb] uanitatis in nobis ipsis, etiam laborantes ut inique agamus, non increscere solum, sed incrementare cum studio fecimus. Ideo habitatores terre occisi et fugati sunt, quia nos ipsos peccati gladio occidimus, et omnia bona que nobis Dominus siue in intellectu naturali, siue in doctrina, siue in diuitiis, siue in honoribus, siue in familiaritatibus quas nobis contulit apud nobis potentiores, ad carnis uoluptates conuertimus, et nos et omnia que nobis Dominus dedit, ab illius uoluntate, pro qua nobis facienda illa donauit, auertimus. Quod unusquisque potest in seipso recognoscere, si etiam de singulis membris  suis cogitauerit quid fecit et quid facit, quod Deus ad operandam suam salutem donauit. Et sicut de membris corporis inueniet apud seipsum, ita de membris anime poterit inuenire, que per spiritalia uitia dispergit atque disperdit, et spiritales in se uirtutes a Deo sibi conlatas aut effugat aut conculcat. Ideo ecclesie et uille incense sunt, quia ignis auaritie et rapacitatis, atque inuidie, et adulteriorum, ac ceterarum immunditiarum, non solum per naturalem sexum, sed etiam per eum sexum qui est contra naturam, sine penitentia et sine resipiscentia in nobis exarsit et ardet. Et quoniam illum spiritum qui super humilem et quietum, et sermones suos trementem, requiescit, per superbiam et inobedientiam ac presumptionem a nobis  expulimus, ideo sanctorum ac protectorum nostrorum corpora de sepulchris sue requietionis effossa sunt. Et quia nos spiritui maligno iuxta [978 1Kb] Dei permissionem potestatem habenti et super nos ascendenti  non assistimus ut fugiat a nobis, idcirco serui et ancille Dei de locis suis expulsi sunt, et nos de quiete celestis paradisi et de consortio celestis ecclesie, id est angelorum sanctorum, eiecti sumus, nisi per dignos penitentie fructus ad hec unde cecidimus redeamus. Et quia nos tales efficimus de qualibus Dominus per prophetam dixit: Causa uidue non ingreditur ad eos; quia sic apud nos est facta uenalis iustitia, ut ad eam nemo possit peruenire, nisi uiam ei aperuerint munera, ideo uota fidelium et pretia peccatorum, que sacris locis conlata fuerunt, propter peccata nostra de hoc regno sunt penitus exportata, et uendentes iustitiam et ueritatem, et in his scilicet ipsum Christum qui est nobis a Deo factus iustitia, et qui dixit: Ego sum ueritas,  nisi digne penituerint, cum Iuda traditore Christi, eterna expectant incendia. Et quia sanguis sanguinem tetigit, id est, culpe culpis adiuncte sunt, et sicut scriptum est, adulterium et homicidium, et mendacium et furtum et periurium, inundauerunt, et iniquitates nostre supergresse sunt capita nostra, ideo nobiles nostri et de episcopali ordine et de aliis ordinibus interierunt, et capti cum maximo detrimento et regni et ecclesie sunt aut redempti aut interempti. Et quia nos per peccata nostra a terra uiuentium peregrinati sumus, idcirco, sicut scriptum est: Propheta et sacerdos ierunt in terram quam ignorabant. Et post hec omnia pius pater, cuius multis miserationibus non sumus consumpti, quia non defecerunt miserationes eius, materna pietate  nos flagellat, et expectat ut ipsa uexatio donet intellectum auditui nostro, quia illa credere noluimus que per scripturas nobis se illaturum promisit, si illius uoluntatem non fecerimus. Et ostendit nobis in exterioribus uastationibus que de interioribus depopulationibus intelligere debeamus, et intellecta ad illum redeamus et credamus quia iterum nobis in scriptura multipliciter promisit. Inter que ueraciter sicut ueritas dixit: Reuertimini ad me, et ego reuertar ad uos; et: Quare moriemini in peccatis uestris? Et quia non credidimus promittenti, credamus tandem aliquando uel iuranti: uiuo ego, dicit Dominus, nolo mortem peccatoris, sed ut conuertatur et uiuat. Et nisi conuersi fuerimus, sicut iam uidemus, gladium suum uibrauit [978* 1Kb] , arcum suum,  id est uindictam, tetendit, et parauit ad exercendam duriorem uindictam. Sicut item de reprobis dictum est: Ignis, sulphur, et spiritus procellarum, pars calicis eorum. Et hoc quod uidemus et sentimus, pars et uindicte; quia maiora et plura et grauiora uenient super nos, nisi fuerimus conuersi, ut scriptum est: Pugnabit pro eo orbis terrarum contra insensatos. Unde, sicut dicit Apostolus: Sicut exhibuimus membra nostra arma iniquitatis peccato ad seruiendum immunditie et iniquitati, ita exhibeamus membra nostra seruire iustitie in sanctificationem. Quia  stipendia, id est retributio peccati, mors, gratia autem Dei pro nobis operibus ipsa donata est uita eterna. Et sicut quando solemus de istis frequentibus itineribus reuerti ad mansiones nostras detonsi et delauati cum drappis et calciamentis depannatis, et tunc nos reficimus et reparamus, ita uel nunc reparemus nos per cor contritum et humiliatum, et per confessiones ex puro corde, et per benignitatem mentis, et per concordiam cum Dei uoluntate; quia per discordiam et regnum istud temporale imminutum et pene desertum, et eternum regnum perditum habemus. Quia nec omnes reges esse possumus, nec regem super nos a Deo constitutum, quia, sicut scriptum est, imposuit homines super capita nostra, habere sustinemus, non attendentes quia, sicut dicit  Apostolus, Non est potestas nisi a Deo; et qui potestati resistit, Dei ordinationi resistit. Quoniam Deus, qui essentialiter est rex regum et dominus dominantium, participatione nominis et numinis Dei, id est potestatis sue, uoluit et esse et uocari regem et dominum pro honore et uice sua regem in terris. Et sicut archangelus, qui nunc est diabolus, cum suis sequacibus, quia per humilitatis subiectionem conditori suo subditus esse noluit, et per equalitatem caritatis coangelis suis socius esse despexit, de celo cecidit, ita et illi qui potestati a Deo constitute propter Deum et in Deo subiecti esse nolunt, et pares uel cequales in regno habere non sufferunt, per quam debitam subiectionem et parilem equalitatem Dei amici et angelorum consortes esse poterant,  subiecti diabolo et Dei inimici constituuntur. Quapropter de diabolo scriptum est: Ipse est rex super uniuersos filios superbie. Et illius subiectis Dominus, apud quem non est uicissitudinis obumbratio, quandiu in ipso malo perseuerant, semper in Euangelio dicit: uos ex patre diabolo estis; non quia a diabolo sint facti aut generati, sed quia diabolum sunt imitati. Reparemus ergo nos per penitentiam et confessionem, et per eleemosynas, unusquisque secundum possibilitatem suam; et quantum quisque se recognoscit a Deo aruisse per culpas, tantum bibat compunctionis sue lacrymas. Et tunc proficient in aqua ista quas facimus [979 1Kb] firmitates, si per bona opera restruxerimus [979* 1Kb] , quas in nobis destruxerunt peccata, uirtutum munitiones. Que et tunc  proficient, si mala que fecit quis prius, prout potuerit emendauerit, aut rapta soluendo, aut per indulgentiam deprecando, aut mala cetera per dignam penitentiam abolendo. Et tunc proficient, si in ante se custodierit, ne de illis se sordidet de quibus se emundauit, quia scriptum est: Lauamini, mundi estote. Auferte malum cogitationum uestrarum ab oculis meis, dicit Dominus. Quiescite agere peruerse, discite benefacere. Quia qui se bonis operibus, et lacrymis, et orationibus a peccato mundat, et iterum grauia peccata perpetrat, talis est, ut sanctus  Petrus dicit, sicut porcus qui se lauat [980 1Kb] in luto, et sicut canis qui remanducat uomitum suum; et timere debet, ne ipsas lacrymas in conspectu Dei reddat immundas, per quas mundari potuit a peccatis. Que non dicimus, ut si iterum aliquis ceciderit post confessionem in peccatum, ut in peccatis quasi desperatus iaceat, sed ut a peccatis quantum potest se caueat. Et si fragilitate ceciderit, quia scriptum est: Numquid qui cadit non adiiciet ut resurgat? dicat, Nunc cepi, et per immutationem dextere excelsi semper per penitentiam resurgat, ne illum ultimus dies in peccatis inueniat, et sine fine perditus fiat.

2. Unde quia solent medici, quando generalis infirmitas [980* 1Kb] uel morbus in terram uenit, generalem  medicinam conficere, unde omnes possint sanari, ita nunc communiter hanc medicinam, cooperante et mediante Domino, statuimus ad recuperandam et conseruandam sanitatem nostram, ne et in isto seculo grauius affligamur, et in futuro seculo, quando de isto corpore exierimus, eternis tormentis cruciemur. Id est, ut unusquisque episcopus in sua parochia, et missi in illorum missaticis, et comites in illorum comitatibus, cum maximo studio et summa diligentia curam habeant ut quicunque raptores et depredatores ibi sunt, cuiuscunque homines sint, ad rationem deducantur, ut secundum legem que ibi male facta habent, emendent, aut [981 1Kb] soluant secundum legale placitum, aut per indulgentiam sibi impetrent perdonari. Et episcopi, secundum  qualitatem et quantitatem peccatorum, absque acceptione personarum, rapacibus et his similibus uitiis nominatis et conuictis penitentie leges iniungant, inspecta discretione et qualitate, prout cuique ad salutem uiderint expedire. Ad que specialiter exequenda quedam de pluribus capitulis predecessorum regum, et synodalium hic ponere dignum et necessarium duximus; commonentes episcopos, missos et comites, ut illa capitula que inde ante hos annos in unum collecta fuerunt, et in Carisiaco [981* 1Kb] episcopis et missis nostris per uniuersum regnum nostrum ad exequendum donauimus, sed et illa que consensu fidelium nostrorum fieri iussimus quando cum fratre nostro Hlothario, glorioso imperatore, apud ualentianas loquuti fuimus, et fidelibus  nostris denuntiari et obseruare precepimus, ad presentiam reducant, et illa relegant. Et quia hec pauca hic breuitatis causa subscripsimus, in talibus rebus que eis aduenerint ad emendandum, et hic inde capitula non inuenerint, per illa et per alia capitula regia et synodalia, que emendanda sunt et emendanda peruiderint, emendare procurent. Si uero et iuxta diabolicam calliditatem, et secundum humanam fragilitatem, noua quecunque acciderint, quia noua morborum genera noua querunt medicamentorum  experimenta, morem sequentes predecessorum nostrorum, sancti Spiritus gratia illustrati, contra uenena diaboli ministrare curabimus medicinalia antidota Christi.

3. Communi placito constituimus, ut usque ad missam sancti Remigii, id est Kalendas Octobris, spatium habeant illi qui in istis temporibus istas depredationes et alia malefacta criminaliter et publice fecerunt, ut inde et [982 1Kb] apud Deum et apud eos quibus male fecerunt, se pacificent. Et quisquis hoc non fecerit, bannum nostrum dupliciter componat. Scilicet ut [982* 1Kb] quia [983 1Kb] postquam illas [983* 1Kb] rapinas et alia malefacta in Carisiaco, et postea apud Confluentes cum dilecto fratre nostro Hludowico, glorioso rege, et nepote nostro Hlothario, forbanniuimus,  et post istum bannum per consensum omnium factum illa emendare, sicut eis spatium dedimus, noluerunt, et omnia que commiserunt legaliter componere compellantur, et per publicam penitentiam secundum sacros canones Deo et ecclesie in quam peccauerunt satisfaciant. Quibus si obedire noluerint, aut per fideiussores ad presentiam nostram perducantur, aut omnia que in regno nostro habent, in bannum nostrum mittantur, et episcopali auctoritate a communi ecclesiastica et omnium fidelium societate excludantur.

4. De honore autem ecclesiarum ac seruorum Dei, et de rapinis atque aliis malis seu presumptionibus ab ista die et in reliquum compescendis, capitula aui et patris nostri temporibus constituta hic  subiungere, et ut omnimodis obseruentur ex banno nostro precipere dignum et necessarium duximus. Scriptum est enim in illis capitulis : »Si quis infra regnum rapinam fecerit, aut cuiquam nostro fideli eiusque homini aliquid ui abstulerit, in triplo cui aliquid abstulit, legibus componat, et insuper bannum nostrum, id est sexaginta solidos, nobis persoluat. Postmodum uero ante nos a comite adducatur, ut in bastonico uel in alio carcere trusus usque dum nobis placuerit penas luat. Nam si publice actum fuerit, publicam inde agat penitentiam; quoniam raptores, ut ait Apostolus, nisi ueram egerint penitentiam, regnum Dei non possidebunt. Qui uero de rebus ecclesiarum aliquid abstulerint, grauius inde iudicentur; quia sacrarum rerum ablatio  sacrilegium est, et sacrilegus uocatur qui ex eis aliquid abstulerit aut rapuerit. Extorres namque a liminibus sancte matris ecclesie tales persone usque ad satisfactionem ecclesie, quam leserunt, sunt habende atque firmiter denotande.« Et item sanctus Paulus, per quem loquutus est Christus, dicit quia neque rapaces, neque homicide, neque adulteri regnum Dei possidebunt. Et item, si quis fornicator est, aut adulter, aut rapax, aut homicida, cum huiusmodi nec cibum sumere Christi discipulo, id est  christiano, licet ante satisfactionem, id est correctionem ac emendationem et dignam penitentiam. Et sanctus Iohannes apostolus talem salutare aut in domum recipere uetat. Et sacri canones Spiritu sancto per eos dictati, qui in celo cum Deo regnant et in terris miraculis coruscant, constituerunt dicentes: Si quis de potentibus clericum, aut quemlibet pauperem, aut religiosum exspoliauerit, et mandauerit ad ipsum episcopus ut eum audiat, et is contempserit, inuicem mox scripta percurrant per omnes prouincie episcopos quoscunque adire potuerint, ut excommunicatus habeatur donec audiat et reddat aliena. Et de rebus ac facultatibus ecclesiasticis dicunt: Si quis oblationes ecclesie extra ecclesiam accipere uel dare uoluerit preter conscientiam  episcopi, uel eius cui huiuscemodi officia commissa sunt, nec cum eius uoluerit agere consilio, anathema sit. Et item in capitulis aui et patris nostri scriptum est de his qui in exercitu quoscunque secum ducunt, quod et nos infra patriam uolumus obseruare.  Deinceps omnibus denuntiare uolumus ut unusquisque cognoscat omnes qui in suo obsequio sunt, siue sui sint, siue alieni, ut ille de eorum factis rationem se sciat redditurum; et quicquid in pace uiolanda deliquerint, ad ipsius debeat periculum pertinere: ea scilicet conditione, ut pacis uiolator primum iuxta facinoris qualitatem, siue coram nobis, siue coram misso nostro, dignas penas persoluat, et senior, qui secum talem duxerit, quem aut constringere noluit aut non potuit ut nostram iussionem  seruaret, et insuper in regno nostro predas facere non timuerit, pro illius neglegentia, si ante eum de his non admonuerit, et postquam neglegentia contemptoris ad eius notitiam peruenerit, eum corrigere, sicut decet, neglexerit, honore suo priuetur; ut scilicet neuter illorum sine iusta uindicta remaneat. uos [984 1Kb] autem episcopi, euangelica et apostolica atque episcopali auctoritate seniorem et quemlibet regni potentem, si commonitus iuxta euangelicum preceptum se suosque homines corrigere noluerit, et licet ipse talia non faciat, tamen si sui uel in suo obsequio manentes talia fecerint, si eos non correxerit, et emendari que faciunt non obtinuerit, eosque ad penitentiam non perduxerit, ipse excommunicetur secundum sacros canones, donec suos  homines ad emendationem et penitentiam reducat; quia melius iudicauimus illum excommunicari per cuius fortiam sui talia faciunt, quam omnes illos qui nec Deum timent, nec episcopos neque missos rei publice propter eius fortiam reuerentur, et excommunicati ipsi non corriguntur, et alios suo morbo inficiunt: quia, dicente Apostolo, non solum qui faciunt, sed qui consentiunt facientibus, digni sunt morte. Non est liber a consensu qui quod emendare potest, emendare neglegit: quapropter sine dubio peccati se participem facit. Si autem  ipse potens uel senior satisfecerit episcopo et missis regiis, quia suos homines ad emendationem et ad penitentiam non potest adducere, sed seipsum uult aut a talibus immunem ostendere aut digne satisfacere, et huiusmodi maleficos a suo obsequio reicere, et ut Dei inimicos persequi, tunc aut non excommunicetur, aut ab excommunicatione soluatur. Et item in capitulis imperatorum scriptum est : Comites uero ministris ecclesie in eorum ministeriis, ut hoc plenius et de nostris, et de se, et de suis hominibus obtinere possint, adiutores in omnibus fiant. Et quicunque prima et secunda uice de his a comite admonitus non se correxerit, uolumus ut per eundem comitem eius neglegentia ad nostram notitiam perferatur, ut nostra auctoritate quod in nostro  capitulari continetur, subire cogatur. Et item : De pace in exercitali itinere seruanda usque ad marcham, hoc omnibus notum fieri uolumus, quod quicunque auctorem damni sibi inlati nominatim cognoscit, ut iustitiam de illo querat et accipiat. Et item : Si quis in exercitu uel infra regnum sine iussione dominica per uim hostilem aliquid predari uoluerit, aut fenum tollere, aut granum, siue pecora [984* 1Kb] maiora uel minora, domosque infringere uel incendere, hec ne fiant omnino prohibemus. Quod si ab aliquo presumptiose factum fuerit, sexaginta solidis, si liber est, sit culpabilis, et omnia similia restituat, aut cum duodecim testibus se purget. Si uero seruus hoc fuerit, sententia capitali subiaceat, et dominus omnia similia restituat, quia seruum suum  non correxit nec custodiuit ut talia non perpetraret: quoniam si nos ipsos comedimus, cito deficiemus. Unusquisque tamen custodiat exercitum suum, ne aliqua depredatio infra regnum fiant. Similiter et collectas quas Theotisca [985 1Kb] lingua herizuph [986 1Kb] appellant, et infractiones immunitatum, et incendia, et assalituras in domos, et coniurationes, et conspirationes, et seditiones, et raptus feminarum, sicut et diuine et humane leges prohibent, et predecessores nostri reges prohibuerunt, firmiter ex banno nostro et nos prohibemus.

Nos quoque episcopi, auctoritate Dei et sacrorum canonum, sicut sancti pontifices 630 in Chalcedonensi concilio conspirationem fieri prohibuerunt, et sicut cetera concilia episcoporum huiusmodi perniciosa  facta uetuerunt, et nos prohibemus; quia facientes illa per eorum iudicium qui cum Deo iam in celo regnant, et a celesti ecclesia et a christianorum societate separati sunt, nisi per dignos penitentie fructus ad hoc redeant ut sancte ecclesie possint readunari. Similiter ut hec capitula, que hic annotata sunt, ita per hec et illa omnia que in suprascriptis locis, scilicet in Carisiaco, et apud ualentianas, collecta et constituta sunt, obseruari precipimus et omnes communiter confirmamus.

Si autem aliquis quiscunque inobediens extiterit,  cum summa festinatione episcopi, comites et missi nobis notum facere curent, ut quantocius ad nostram presentiam illum uenire iubeamus, et dignam ultionem secundum iudicium fidelium nostrorum sustineat. Et si, quod absit, talis emerserit qui Dei timorem postponat, et ecclesiasticam auctoritatem contemnat, et regiam potestatem refugiat, sciat quiscunque ille fuerit, quia et secundum canonicam auctoritatem ab omnium christianorum cetu et a sancte ecclesie consortio, et in celo et in terra, alienus efficietur, et regali potestate atque omnium regni fidelium unanimitate, sicut Dei et ecclesie inimicus et regni deuastator, persequetur usque dum a regno exterminetur. Et si aliquis comes fuerit qui hoc in suo comitatu fecerit, aut ibi talia increscere  permiserit, aut ipse illa non emendauerit, aut nobis nota non fecerit ut nostra auctoritas talia corrigat, sciat quia talem sententiam inde sustinebit sicut tempore antecessorum nostrorum consuetudo fuit. Episcopus autem, secundum Toletani concilii capitulum septimum, ad quem pertinere noscuntur illi qui talia contra Deum et ecclesie pacem faciunt, si eos quolibet munere uel fauore aut neglegentia admonere noluerit, ut aut reuertentes suscipiat, aut contemnentes de ecclesia reiciat, excommunicatus a collegio ceterorum episcoporum habebitur quousque  emendationis uel damnationis eorum ab eo sententia promulgetur. Quoniam nisi communiter certauerimus ut in omnibus iustitia omnibus conseruetur, nec rex pater patrie, nec episcopi propitiatores et reconciliatores populi ad salutem eternam, nec qui participatione nominis Christi christiani uocantur, hoc quod humano ore dicimur, in diuinis oculis esse ualemus. Ut autem hec que obseruanda supra scripsimus ac prenominauimus, nunc et de cetero certius et expressius a nobis atque a successoribus nostris inconuulsa seruentur, propriis manibus his subscribere communi consensu decreuimus; ea conditione seruata, ut quia omnes in cunctis ordinibus a regia ditione sibi expetunt competentia legis iura seruari, regie quoque potestati in  cunctis ordinibus lex iuris debiti et honor ab omnibus obedienter et fideliter, cooperante Domino, conseruetur.

Post hec omnia relecta et conlaudata, communi consensu decreuimus, ut si aliquis homo propter mala facta, que emendare et per legem et per penitentiam noluerit, seniorem suum dimiserit, aut ab illo propter hec eiectus fuerit, ab alio non recipiatur donec illa que male fecit emendet, et per legalem compositionem, et per ecclesiastice satisfactionis penitentiam.





HLUDOWICI KAROLI ET HLOTHARII CONuENTUS AD SABLONARIAS.  [1Kb]





[NOTA.]


Anno incarnationis Dominice 862, quando Hludowicus Karolo mandauit ut cum eo simul et Hlotharium reciperet ad osculum atque conloquium, misit Karolus per eum, et per Altfridum, atque per Salomonem, et per Aduentium, et per Hattonem episcopos, Hlothario hec que sequuntur capitula, dicens quia pro his causis ei non auderet communicare, nisi ita perficeretur sicut ibidem scriptum est. Renuntiantibus autem ex parte Hlotharii Hludowico et prefatis episcopis Karolo et Hincmaro, itemque Hincmaro et Hodoni atque Christiano episcopis, quod ita se uelle et se facturum esse fuerat professus Hlotharius, sub hac conuenientia receperunt eum ad osculum atque conloquium Karolus atque episcopi qui cum eo fuerunt [987 1Kb] .

1. Posteaquam proxime [988 1Kb] apud Confluentes nos inuicem mutua indulgentia, annuente Deo [989 1Kb] , communi fidelium nostrorum consilio reconciliauimus, et sacramento de obseruanda inter nos pace et de  prestando alterutrum adiutorio nos confirmauimus, et capitula a communibus fidelibus nostris dictata et nobis relecta nos obseruaturos promisimus, et publice communibus fidelibus nostris adnuntiauimus, uobis, unice et carissime frater, reputare non uolo, ut illa que inuicem nobis promisimus, hactenus erga me obseruata non habeatis; nec spero ut uos aut  aliquis alius mihi reputare possit aut uelit, ut similiter erga uos illa obseruata non habeam. Quod si quis fecerit, paratus sum inde uobis certam reddere rationem, et dignam facere satisfactionem. Et si aliquis mihi reputare uoluerit, quod quantum ex me est, illa que debeo nepoti nostro Hlothario obseruata non habeam, similiter paratus sum certam reddere rationem et congruam facere satisfactionem. Qualiter autem ea que mihi promisit ille, erga me obseruata habeat, non solum ego, sed et plures alii sciunt

2. Sed et sicut nobis tunc ibi conuenit, ut tempore statuto ad locum condictum cum primoribus regnorum nostrorum conueniremus [990 1Kb] , ut ibi queque in regnis nostris emendatione digna et necessaria  erant, et in sancta Dei ecclesia et in nostro ac populi saluamento, tractaremus, et nos erga fideles nostros, et fideles nostri erga nos, emendaremus, et obseruanda de cetero statueremus, et semel et secundo ad hec exequenda paratus fui, et ad hoc etiam nunc conueni, sicut sepe mihi per communes fideles nostros mandastis.

 3. Pro quibus autem causis cum prefato nepote nostro antea loqui non uolui, quam uobiscum inde acciperem consilium, quedam uolo hic designare, quedam uero postea congruo loco et conuenienti modo uobis innotescere.

4. Quando altera uice pro his que dixi tractandis ad Tusiacum ueni, adportauit mihi et episcopis regni nostri Boso ex parte domni apostolici epistolas quasdam nepoti nostro et episcopis regni sui mittendas, quas illis secundum mandatum domni pape transmisimus, quasdam autem nobis legendas et obseruandas, quarum et hic textum habemus: in quibus [991 1Kb] inuenimus nos [992 1Kb] increpatos cur fornicarios in regno nostro immorari permitteremus, et non solum ipsam feminam, sed et omnes [993 1Kb] fauentes facinori eius, a  corpore et sanguine Domini excommunicatos, usque dum ipsa mulier ad uirum suum rediret. Et scimus, sicut sanctus dicit Gregorius, quoniam [994 1Kb] qui resecanda, si potest, non corrigit, ipse illa committit. Nos autem audiuimus predictam feminam in regno nepotis nostri commorari, et hanc sententiam postea non audiuimus immutatam. Et qui grauamur nostris, timemus alienis etiam communicare peccatis, communicando excommunicatis.

5. Filiam nostram Iudith uiduam, secundum leges diuinas et mundanas sub tuitione ecclesiastica et regio mundeburde constitutam, Balduinus sibi furatus est in uxorem: quem post legale iudicium episcopi regni nostri excommunicauerunt secundum sacros canones et diffinitionem sancti Gregorii pape,  qui dicit: Si quis uiduam furatus fuerit in uxorem, ipse et consentientes ei, anathema sint. Que et uerbis et litteris nos et episcopi regni nostri nepoti nostro Hlothario innotuimus. Nos etiam, sicut scitis, consilio et consensu fidelium nostrorum communiter confirmauimus, ut nemo nostrum huiusmodi hominem in regno suo recipiat, neque immorari permittat, sed ad rectam rationem reddendam et ad penitentiam agendam, sicut statutum est, illum redire cogat. Qualiter autem nepos noster Hlotharius non solum erga nos et consanguinitatem nostram, uerum et contra Deum et sacram auctoritatem et communem christianitatem inde egerit, spero quia uos non latet quod est plurimis cognitum. Et sanctus Paulus, per quem loquutus est Christus, dicit: Non solum  qui faciunt, sed qui consentiunt facientibus, digni sunt morte.

6. Nota est uobis causa de uxore nepotis nostri Hlotharii, unde et a nobis et ab episcopis regni nostri, sed et ab aliis episcopis presentibus nobis consilium quesiuit et audiuit: sed secundum illud consilium exinde non fecit. Scimus etiam quia et ad domnum apostolicum pro hoc transmisit, et ab illo epistolas exinde recepit. Negare quoque non uolumus  nos scire, quid domnus apostolicus et illi et quibusdam episcopis inde mandauit; et scimus, quod negare non possumus nec uolumus, quoniam non debemus, quia domni apostolici commendatio ab euangelica ueritate et ab apostolica atque canonica auctoritate in nullo discordat; et secundum mandatum illius de hoc facto executum non audiuimus nec uidemus. Illa etiam sancta et prima in toto orbe terrarum sedes, per diuinum Paulum, celestem scilicet tubam, qui ad tertium celum et ad paradisum raptus hoc ab ipso Domino didicit, nobis et omnibus christianis semper in omni mundo clamat, cum huiusmodi nec cibum sumere. Et per beatum Ioannem apostolum, qui de eterno et uiuo Christi pectoris fonte in cena, quando sacramenta redemptionis  [995 1Kb] nostre sunt celebrata et tradita, super eo recumbens hausit quod redemptis omnibus propinauit, manifestissime sedes apostolica interdicit huiusmodi hominem non debere quemquam in domum suam recipere, nec aue ei dicere: quia qui dicit ei aue, communicat operibus eius malignis. Et per beatum Gregorium papam in homeliis Ezechielis [996 1Kb] dicit, quia sicut ille qui fide a Deo recedit, apostata est, ita et ille qui a Deo recedit opere, sine dubio apostata est. Quoniam, sicut dicit Apostolus, Fides sine operibus mortua est. Et item, sicut alius [997 1Kb] dicit Apostolus: Sunt qui confitentur se nosse Deum, factis autem negant. Et ipse Dominus dicit de semel et secundo ac tertio legaliter commonito [998 1Kb] et non correcto, ut sit nobis sicut gentilis et publicis criminibus  implicatus, cum quo et apostolica et canonica auctoritas nec cibum sumere, ut premisimus, nobis concedit.

7. Propterea, unice et frater carissime, et uobismetipsis consilium [999 1Kb] accipite, et mihi consilium date, et ipsi nepoti nostro sue salutis et honoris date consilium, et prestate auxilium, quia et ego ad hoc, quantum mihi Dominus scire et posse donauerit, sum paratus simul uobiscum agere, si uoluerit ipse recipere.

8. Quod autem consilium ego cum episcopis et ceteris fidelibus nostris, sollicitus et pro nostra communi, uestra scilicet et mea, sed et pro ipsius nepotis nostri salute et honore, et pro communi omnium fidelium nostrorum indemnitate et saluatione, nunc  proxime et in synodo et in placito nostro accepi, uobis cui nullum bonum negare, sed omne bonum meum paratus sum participare, dico si placet, et si ita uobis bene uisum fuerit, bene [1000 1Kb] accipiamus illud communiter. Et si melius nobis per rationem et auctoritatem diuinam et humanam nostre saluationi et christianitati congruentem ostenderitis, paratus sum illud cum omni deuotione accipere, et uobiscum, Deo cooperante et communium fidelium  nostrorum consilio et auxilio adminiculante, libentissime sequi et exequi.

9. Quia scriptum est, dicente bono rege, qui tamen deliquit ut homo et recognouit se ut felix, ex uoluntate mea confitebor illi, profiteatur idem nepos noster coram uobis et coram episcopis qui uobiscum fuerint, et remandet nobis per uos et per illos, quia uult secundum domni apostolici et episcopale immo diuinum consilium, ad placitum conuenire cum episcopis et fidelibus atque amicis Dei et nostris ac suis, quoniam hec causa generalis est omnibus christianis, et aut ostendere, quia secundum legem diuinam et humanam christianis congruam hoc factum de uxore sua habeat executum, aut secundum Dei consilium, et legem christiano regi conuenientem, hoc  et illa duo que premisimus emendare uelit et debeat. Et paratus sum cum tali caritate et honorabilitate illum recipere, sicut christianus rex christianum regem, et sicut diligens patruus dilectum nepotem debet recipere, et in illius amicitia ad illius saluationem et honorem, si ita fecerit, permanere. Et constituatur tempus congruum et locus oportunus quando simul pacifice conueniamus, et hanc causam, sicut de nobis ipsis, quia sicut Scriptura dicit, os nostrum et caro nostra [1001 1Kb] est, ad communem nostram et fidelium nostrorum saluationem et honorem diffiniamus; ne, qui fidelibus nostris et omnibus christianis in bono exemplum esse debemus, et [1002 1Kb] perditionis exemplum donamus, [1003 1Kb] et qui malorum correctores esse debemus, caput malorum, quod absit,  fiamus. Sed et ea que, ut supra diximus, apud Confluentes promisimus nos tractaturos et obseruanda constituturos, tractemus et statuamus; ut qui undique propter peccata nostra et malum discordie quod in regnis nostris manet percutimur, placato Deo misericordie illius solatium consequi mereamur. Et non sit nepoti nostro hoc agere in mente sua durum; quia scriptum est: Qui mentis est dure, corruet in malum. Sed timeat Deum, et compescat istud [1004 1Kb] scandalum, quod tam grande in ista christianitate sine ulla necessitate est generatum et propagatum, cum per rationem et auctoritatem potuisset ad debitum effectum perduci, quod multis hominibus uidetur sine plena ratione et auctoritate debita executum. Et quia scriptum est: Beatus homo qui  semper est pauidus, et Dominus dicit: Diligentes me diligo, pro amore et timore Dei honoret se, et suam christianitatem, et suum nomen regium, et exuat [1005 1Kb] se et nos omnes ab ista calumnia que illum sequitur, et per illum ac propter illum nos propinquos illius; et honoret inde [1006 1Kb] Deum, sciens Dominum dicere: Honorantes me honorabo; et qui contempnunt me, erunt ignobiles.

 10. Et si ita noluerit, faciat quod iudicauerit faciendum. Ego in uestra amicitia et debita fraternitate persistere, et omni debito obsequio illam promereri cupiens, qui non quero que illius sunt, sed illum, si eum salubriter habere non possum, me Deo pro illius amicitia tollere nolo. Nec ad malum alicui prestare auxilium uolo; quia legimus in scriptura Dominum dixisse cuidam regi: Impio prebes auxilium, et his qui oderunt me amicitia iungeris: idcirco iram [1007 1Kb] Domini merebaris quidem, et sicut ibidem in reliquo scriptum est. Et item legimus, quia de quacumque impietate quiscumque [1008 1Kb] impius conuersus fuerit, et ex corde suo [1009 1Kb] se conuerti uelle dixerit, iam non inter impios computatur, sed a piis pie recipi debet et salubriter potest, dicente Scriptura:  uerte impios, et non erunt: non quia non erunt in essentia, sed non erunt in impietatis culpa. Hec autem diximus, non ut nepotem nostrum in numero impiorum computari cupiamus, quem piorum numero sociari a Domino exoptamus.



Sequuntur adnuntiationes quas tres reges apud Sablonarias adnuntiare debuerunt.

Adnuntiatio domni Hludowici.---1. Sicut scitis qui ibi adfuistis quando proxime apud Confluentes nos adiuuante Domino coniunximus, et capitula a nobis et a fidelibus nostris obseruanda statuimus, conuenit nobis, ut congruo tempore et oportuno loco iterum simul conueniremus, et cum Dei adiutorio, et fidelium nostrorum consilio, que in statu sancte ecclesie et in nobis et in regnis nostris, atque in nostris  fidelibus emendanda erant, emendaremus, et ut emendata de cetero obseruarentur [1010 1Kb] statueremus. Et ad hec agenda iam per tres uices et tempus et locum condiximus; sed aut mihi aut fratri meo aut communi nepoti nostro tales cause acciderunt, pro quibus hoc quod condiximus [1011 1Kb] implere non potuimus.

2. Interea peruenit ad me, quia meus frater et communis nepos noster ita inter se non erant, sicut tunc fuerunt quando nos simul coniunximus. Et ideo ad hoc ueni, ut inter eos priuatus mediator existerem, et ipsi sic inter se sint, sicut per rectum esse debent. Unde frater noster per me et per episcopos nostros ac per episcopos nepotis nostri, et scripto et uerbo tales causas nepoti nostro mandauit, pro quibus  illi sic priuatus  non erat sicut antea fuerat; quas [1012 1Kb] si ille emendare uellet sicut ei mandabat [1013 1Kb] , uoluntarie illi erat sicut diligens patruus dilecto nepoti, et christianus rex christiano regi esse per rectum debet. De quibus causis nos et episcopi qui nobiscum fuerunt ex parte nepotis nostri, fratri nostro et episcopis qui cum eo erant tale responsum reddidimus: quia illas causas quas ei reputabat,  paratus erat aut emendare, aut de illis certam reddere rationem, et dignam facere satisfactionem. Quod responsum frater noster et episcopi libenter receperunt; et, Deo gratias, sunt ita modo frater et nepos noster, sicut per rectum esse debent.

3. Et uolumus, ut sicut nobis conuenit, ut inter nos fideles missi discurrant, et que in uniuscuiusque nostrum regno emendanda sunt, et alter alteri innotuerit, emendentur, et case Dei et sacerdotes ac serui Dei legem et honorem debitum habeant, et unusquisque fidelium nostrorum in regnis nostris, cuiuscumque nostrum sit homo, legem et iustitiam et in se et in suis proprietatibus et in suis honoribus habeat, sicut tempore antecessorum nostrorum habuerunt, et sicut inter nos iam conuenit [1014 1Kb] , et in  illis capitulis est constitutum que antecessores [1015 1Kb] nostri reges constituerunt, et sicut nos apud Marsnam firmauimus, et sicut nunc proxime apud Confluentes statuimus; donec, adiuuante Deo, congruo tempore et oportuno loco iterum simul conueniamus, et una cum communi fidelium nostrorum consilio que perfecta non fuerint, pacifice tractemus atque perficiamus [1016 1Kb] , et ita nos ad inuicem adiuuemus, ut cum Dei adiutorio nos et fideles nostros saluemus, et oppressoribus sancte ecclesie resistamus. Et hanc adcognitationem ideo scribi communi consensu fecimus, ut unusquisque nostrum illam habeat, et certius sciat, quid et qualiter exinde obseruare expressius debeat; quia non decet, ut rex a sua cognitatione deuiet, sicut non conuenit, ut episcopus a sua  recta predicatione discordet.

Adnuntiatio domni Karoli.---1. Hoc quod dilectus frater noster dixit nos proxime apud Confluentes constituisse, quantum ex me fuit, hactenus obseruaui, et obseruare cupio, si et erga me ita fuerit obseruatum; et ei reputare non uolo, ut ipse similiter erga me illa obseruata non habeat. Credo etiam, quia nec ille uelit, nec aliquis alius mihi reputare possit, ut erga eum illa obseruata non habeam. Quod si aliquis fecerit, paratus sum aut illa que emendanda sunt emendare, aut de hoc quod mihi reputatum fuerit, certam reddere rationem.

2. Et si hic communis nepos noster fecerit, sicut frater noster et episcopi qui cum eo inter nos mediatores fuerunt, mihi et episcopis qui mecum erant  ex parte illius nuntiauerunt, et frater noster nunc dixit, et ita mihi familiaris et amicus atque adiutor secundum rationabilem possibilitatem extiterit, sicut nepos patruo et christianus rex christiano regi esse per rectum debet, sic ei priuatus et amicus atque adiutor secundum rationabilem possibilitatem esse uolo, sicut diligens patruus dilecto nepoti et sicut christianus rex christiano regi per rectum esse debet.

3. De fidelibus autem missis inter nos discurrendis,  et de his que in regnis nostris emendanda sunt emendandis, et de statu atque honore ecclesiarum et sacerdotum ac seruorum Dei, et de lege ac iustitia conseruanda unicuique fidelium nostrorum in regno nostro, cuiuscunque nostrum sit homo, et in illo et in suis proprietatibus, et in suis honoribus, et de capitulis obseruandis, sicut frater noster nunc dixit, ita et ego per omnia cupio obseruare.

Adnuntiatio Hlotharii.---1. Postquam iste patruus meus Hludowicus me in sua bonitate in filii loco suscepit, sic erga me semper in sua mercede fecit, sicut et illum decuit et mihi necesse fuit. Unde paratus sum illi debitum obsequium exhibere, sicut per rectum debeo facere.

2. Et de his que patruus meus Karolus proxime  nunc, quando primum simul conuenimus, mihi mandauit, sic obseruare cupio, sicut patruus meus Hludowicus et episcopi qui cum eo inter me et patruum meum Karolum mediatores fuerunt, ex mea parte illi et episcopis qui cum eo erant nuntiauerunt. Et si ipse mihi ita priuatus et amicus atque adiutor, secundum rationabilem possibilitatem, exstiterit, sicut patruus nepoti et christianus rex christiano regi esse per rectum debet, ita et illi et familiaris et amicus atque adiutor, secundum rationabilem possibilitatem, esse uolo, sicut diligens nepos dilecto patruo et christianus rex christiano regi esse per rectum debet.

3. De fidelibus autem missis inter nos discurrendis, et de his que in regnis nostris emendanda sunt  emendandis, et de statu atque honore ecclesiarum et sacerdotum ac seruorum Dei, et de lege ac iustitia conseruanda unicuique fidelium nostrorum in regno nostro, cuiuscumque nostrum sit homo, et in illo et in suis proprietatibus et in suis honoribus, et de capitulis obseruandis, sicut isti mei patrui nunc dixerunt, ita et ego per omnia cupio obseruare.





[NOTA.]

Quoniam istas, que precedunt, adnuntiationes Hludowicus et Hlotharius cum illorum sequacibus, postquam coram omnibus, qui adfuerunt, trium regum consiliariis fere ducentis, tam episcopis quam abbatibus et laicis, relectas penitus reiecerunt, ne populo legerentur, ut causa Hlotharii penitus taceretur, hanc que sequitur adnuntiationem domnus Karolus istis ipsis uerbis iam uesperi adnuntiauit apud Sablonarias, anno incarnationis Dominice 862, indictione 11, 3  Nonas Nouembris, in ipsa casa ubi relecte sunt precedentes adnuntiationes, in quam pauci alii intrauerunt quam qui antea fuerunt, quoniam fere plena de ipsis erat.

Adnuntiatio Karoli.---Sicut ego uerbis et scriptis per fratrem meum et per episcopos nepoti meo mandaui, et illi de sua parte mihi renuntiauerunt, sic illi amicus esse et illum saluare uolo, sicut auunculus per rectum nepotem saluare debet, si ille, sicut nepos per rectum auunculum saluare debet, me et meos saluauerit.






KAROLI II EDICTUM PITENSE.  [1Kb]



Adnuntiatio domni Karoli apud Pistas.


1. Multas gratias uobis agimus de uestra fidelitate et de uestra bona uoluntate quam semper erga nos in omni adiutorio et obsequio demonstratis, sicut uestri antecessores erga nostros antecessores demonstrauerunt, et quia pacem, quam iam preterito tertio anno hic communiter confirmauimus et adeognitari fecimus, secundum quod causa in quibusdam locis coniacuit, etsi non omnes, sicut desiderauimus, tamen ex maiori parte obseruastis, et quia pleniter et cum pace ad hoc nostrum placitum conuenistis.

2. Et quia bonam uoluntatem uestram in istis et in aliis uidemus et experti sumus, fiducialius uos commonemus, ut et de ipsa pace obseruanda, et de istis operibus que contra Dei et sancte eius ecclesie et  nostros communes inimicos Nortmannos incepimus, sine defectu et lassatione uiriliter laboretis, scientes qualiter nobis placuisset, si istas firmitates hic factas habuissemus, quando in tali angustia sicut experti estis ad Meldis contra eos communiter laborauimus, unde nos Deus, sicut sue misericordie placuit, manifesto sue clementie indicio adiuuauit.

3. Et quoniam illa que iam tertio anno hic una cum consensu et consilio fidelium nostrorum constituimus et uobis adcognitari fecimus, libenter audisse et suscepisse comperimus, que nunc etiam ad nostram communem salutem et pacem, atque honorem, hic fidelium nostrorum consensu atque consilio constituimus, uobis per scriptum nota facere uolumus,  ut illa plenius audire et ad illud scriptum recurrendo, quod in singulis comitatibus dari et relegi atque haberi precipimus, firmius retinere et certius obseruare possitis. Que etiam ab episcopis uel eorum ministris per singulos comitatus de eorum parochiis aperto sermone, ut ab omnibus possint intelligi, tradi uolumus.

Karolus gratia Dei rex. Notum esse uolumus omnibus Dei et nostris fidelibus, quoniam hec que sequuntur capitula nunc in [1017 1Kb] isto placito nostro, anno ab incarnatione domini nostri Iesu Christi 854, anno uidelicet regni nostri ipso propitio 25o, indictione 12 [1018 1Kb] , 7 Kalend. Iulias, in hoc loco qui dicitur Pistis, una cum fidelium nostrorum consensu atque consilio constituimus, et cunctis sine ulla refragatione  per regnum nostrum obseruanda mandamus.

1. Primo considerauimus de honore ecclesiarum et sacerdotum ac seruorum Dei et immunitate rerum  ecclesiasticarum, ut nullus sibi de ipsis rebus contra auctoritatem presumat; et comites episcopis et ministris ecclesie in eorum ministeriis adiutores in omnibus fiant, sicut in capitulari predecessorum ac progenitorum nostrorum continetur, in secundo libro, capitulo 23. Et quicunque comitum uel ministrorum rei publice hec que mandamus, obseruare neglexerit, si prima et secunda uice de his admonitus non se correxerit, uolumus ut neglegentia comitis ad nostram notitiam per episcopos et per missos nostros deferatur, et aliorum neglegentia per comites ad nostram notitiam perferatur, ut nostra auctoritate quod in capitulari predecessorum nostrorum continetur subire cogantur.

2. Post hec de orphanorum et uiduarum causis,  et de regalibus iustitiis, et summopere de raptoribus puellarum et uiduarum et sanctimonialium, et de his qui presbyteros flagellare presumunt, et qui eos de ecclesiis sine episcoporum consensu cicere uel recipere, aut censum de manso uel ex his que domnus et genitor noster in suis capitularibus ecclesiis in immunitate concessit exigere non timent, et qui censa de rebus ecclesiasticis ad ecclesias persoluere detrectant, ut firmiter a missis et comitibus nostris inquirantur, et acriter distringantur, et plena iustitia inde fiat, secundum quod in capitularibus aui et patris nostri statutum habetur, et ipsi contemptores legum, diuine scilicet et humane, ad nostram presentiam legaliter perducantur, ut inde consilio fidelium Dei ac nostrorum commendemus, quid de  talibus hominibus sit faciendum, qui nec Deum timent, nec contra sanctos canones facere nec legem et preceptum regium infringere pertimescunt; salua censura ecclesiastica et episcopalis penitentie uindicta.

3. Ut lex et iustitia unicuique in suo ordine omnibus conseruetur, et pacem quam proxime teste Deo propriis manibus communi consensu confirmauimus, quando hic placitum nostrum habuimus, sic omnes et infra patriam, et quando ad placitum unusquisque uenerit, et quando redierit, et quando necessitas nobis euenerit ut hostem nostrum adnuntiemus, usque constituta loca secundum consuetudinem et capitula predecessorum nostrorum obseruare  procuret. Et qui contra hanc confirmationem per contemptum uenerit, aut quantocius, quod contra hanc confirmationem excessum fuerit, emendare  neglexerit, ab episcopis et missis ac comitibus nostris hoc nobis nuntiari mandamus; quatenus tantum Dei et nostrum ac totius christianitatis contemptum, sicut secundum leges diuinas et humanas inuenerimus, emendare curemus, ne ipso nostro iudicio a Deo, quod absit, condemnati simus. Et uideant episcopi et missi ac comites nostri, ne si contra nostram communem confirmationem aliquis per contemptum fecerit, et emendare noluerit, per alium quam per illos qui ad hoc constituti sunt hunc contemptum sciamus; quoniam si per alium quam per illos hoc, sicut non conuenit, audierimus, sicut nec ipsi immunes a peccato erunt, sic nec ab ultione immunes existent.

4. uolumus et expresse mandamus comitibus nostris,  ut sicut in 24 capitulo secundi libri capitulorum decessorum nostrorum continetur, uassalli nostri nobis et nostre coniugi famulantes condignum apud omnes honorem habeant, sicut a genitore nostro et a nobis sepe admonitum est; et sicut ipsi uolunt se a nobis honoratos tenere, ita et nobis famulantibus, sicut consuetudo fuit tempore antecessorum nostrorum, debitum honorem exhibeant.

5. uolumus et expresse comitibus nostris mandamus, ut uille nostre indominicate, sed et uille de monasteriis que et coniugi nostre et filiis ac filiabus nostris concessa atque donata habemus queque sub immunitate consistunt, cum saluamento et debita reuerentia in comitatibus illorum consistant. Sed et que homines nostri ac illorum illarumque, qui sine  ulla differentia et nostri sunt [1019 1Kb] , cum saluamento et debito honore habere possint. Et non ignorent neque obliuiscantur comites ac missi nostri, nos scire quod dominorum Dominus de se dicit: Honorificantes me honorificabo; et qui contemnunt me, inhonorati erunt.

6. Et quoniam humana fragilitas procliuior est ad contra iustitiam [1020 1Kb] faciendam quam ad iustitiam exequendam, et diabolus semper certat, ut fragilitati humane oculos mentis claudat, ne castigationem Dei uideat et semetipsam [1021 1Kb] emendet; sicut ad nos peruentum est, quod [1022 1Kb] quidam leues homines de istis comitatibus qui deuastati sunt a Nortmannis, in quibus res et mancipia et domos habuerunt, quia  nunc ibi mancipia et domos non habent quasi licenter malum faciunt; quia [1023 1Kb] , sicut dicunt, non habent unde ad iustitiam faciendam [1024 1Kb] adducantur: et quia non habent domos ad quas secundum legem manniri et banniri possint, dicunt quod de mannitione uel bannitione legibus comprobari et legaliter iudicari non possunt. Contra quorum malas insidias consensu et consilio fidelium nostrorum statuimus, ut comes missum suum ad illam terram in qua domos  quis habuit [1025 1Kb] . mittat, et eum [1026 1Kb] bannire et mannire iubeat. Et quoniam lex consensu populi fit et constitutione regis, Franci iurare debeant [1027 1Kb] , quia secundum regium mandatum nostrum [1028 1Kb] ad iustitiam reddendam uel faciendam legibus [1029 1Kb] bannitus uel mannitus fuit; et sic ipse res illi [1030 1Kb] iudicio scabiniorum in bannum mittantur, et si necesse fuerit, ipse in forbannum mittatur qui [1031 1Kb] ad iustitiam reddendam uenire noluerit. Et mandet comes qui hoc executus fuit, alteri comiti in cuius comitatu res et mancipia habet, quid inde factum habeat; et ex nostro uerbo illi mandet, ut per illa que in suo comitatu habet, illum distringat, quatenus ad iustitiam reddendam [1032 1Kb] uel faciendam in suum comitatum redeat.

 7. Audiuimus etiam, quia huiusmodi leues homines in aliis comitatibus depredationes et iniustitias faciant, et ad illum comitatum in quo commanent, et in quo illas malitias non faciunt, factis malitiis in aliis comitatibus reueniunt. Unde mandamus et [1033 1Kb] comitibus nostris expresse precipimus [1034 1Kb] , ut illi comites in quorum comitatibus tales homines iustitias faciunt [1035 1Kb] , illis comitibus hoc mandent in quorum comitatibus refugium habent, et una mente, unoque consensu, et uno certamine ad tales homines comprehendendos se erigant, et decertent, ut ecclesie Dei et ministri eius, et serui Dei ac populus, pacem et quietem habere possit.

8. Ut denarii ex omnibus monetis meri ac bene pensantes, sicut in capitulari predecessorum ac progenitorum  nostrorum regum, libro quarto, 32 capitulo continetur, in omni regno nostro non reiciantur usque ad missam sancti Martini. Et in omnibus ciuitatibus et uicis ac uillis, tam nostris indominicatis quam et in his que de immunitate sunt uel de comitatibus atque hominum nostrorum, siue cuiuscunque sint per omne regnum nostrum, a iudicibus nostris, et ab eis quorum uille sunt, una cum ministris rei publice, secundum quantitatem locorum et uillarum, tanti ac tales de ipsis incolis et inibi [1036 1Kb] manentibus constituantur, qui inde prouidentiam habeant, ne boni denarii reiiciantur et non nisi meri et bene pensantes accipiantur.

9. Ut illi qui ex hac causa prouidentiam habebunt,  sacramento iurent, quod sicut eis ex hac causa iniunctum fuerit, quantum scierint et potuerint, debeant fideliter obseruare, et illum hominem quem scierint merum et bene pensantem denarium reicere, non debeant celare, sed ministris rei publice eum debeant notum facere. De quo sacramento quicunque comprobatus fuerit periuratus, et secundum legem mundanam ut periurus puniatur, sicut in capitulari decessorum ac progenitorum nostrorum  continetur in fine capituli decimi ex tertio libro, et secundum legem ecclesiasticam [1037 1Kb] publice penitentie subigatur.

10. Ut ab ipsa missa sancti Martini per omne regnum nostrum, non nisi istius nostre noue monete meri et bene pensantes denarii accipiantur. Et quicumque ab illa die alium denarium negotiandi causa protulerit, a comite et a [1038 1Kb] ministris eius auferatur [1039 1Kb] ab eo; sicut in libro Capitulorum secundo, decimo octauo capitulo, continetur.

11. Ut in denariis noue nostre monete ex una parte nomen nostrum habeatur in gyro et in medio nostri nominis monogramma, ex altera uero parte nomen ciuitatis et in medio crux habeatur.

12. Sequentes consuetudinem predecessorum nostrorum,  sicut in illorum capitulis inuenitur, constituimus, ut in nullo loco alio [1040 1Kb] in omni regno nostro moneta fiat, nisi in palatio nostro, et in Quentouico [1041 1Kb] ac Rotomago [1042 1Kb] , que moneta ad Quentouicum ex antiqua consuetudine pertinet, et in Remis, et in Senonis, et in Parisio, et in Aurelianis, et in Cauillono [1043 1Kb] , et in Metullo, et in Narbona [1044 1Kb] .

13. Ut hi in quorum potestate deinceps moneta permanserit, omni gratia et cupiditate seu lucro postposito fideles monetarios eligant, sicut Dei [1045 1Kb] et nostram gratiam uolunt habere. Et ipsi monetarii iurent quod ipsum ministerium, quantum scierint et potuerint, fideliter faciant. Et mixtum denarium  et minus quam debet pensantem non monetent nec monetari [1046 1Kb] consentiant. Et sine ulla fraude et absque malo ingenio contra eos quorum argentum ad purgandum acceperint, ipsum argentum exmerent, et sine fraude tam in pensa quam in purgatione denarios concambient. Contra quod sacramentum si quilibet fecisse reputatus [1047 1Kb] fuerit, iudicio Dei se examinet [1048 1Kb] : et sicut contra hoc fecisse comprobatus fuerit,---quia non maiorem fraudem facit si mixtum denarium et minus quam debeat pensantem monetauerit [1049 1Kb] , quam si in purgatione et concambio argenti per malum ingenium fraudem de argento [1050 1Kb] rei publice, et [1051 1Kb] de argento rerum ecclesiasticarum, et de facultate pauperum fecerit,---sicut constitutum est de falsis monetariis in libro Iu Capitulorum,  33 capitulo, manum perdat, et ut sacrilegus ac pauperum spoliator publice penitentie iudicio episcopali subiciatur. In illis autem regionibus in quibus secundum legem Romanam iudicia terminantur, iuxta ipsam legem culpabilis iudicetur.

 14. Ut in proximis Kalendis Iulii per hanc duodecimam indictionem habeat in Siluanectis ciuitate unusquisque comes in cuius comitatu monetam esse iussimus, uicecomitem suum cum duobus aliis hominibus qui in eius comitatu res et mancipia uel beneficia habeant, et suum monetarium cum ipsis habeat [1052 1Kb] ; quatenus ibi accipiant per manus suas de camera nostra ad opus uniuscuiusque monetarii de mero argento cum pensa libras quinque, ut habeat unde initium monetandi possit incipere; et pensam argenti quam ex camera nostra acceperit [1053 1Kb] , per manus eorum per quas [1054 1Kb] illud accepit, sabbato ante initium quadragesime in monetatis denariis in prefato loco et [1055 1Kb] cum ipsa pensa [1056 1Kb] cum qua argentum acceperat, unusquisque monetarius in nostra  camera reddat.

15. Ut nullus more solito pro ullo lucro uel auaritia hoc leuiter accipiat; sed omnes ab ipsis Kalendis Iulii argentum suum in constitutis monetis concambiari faciant, scientes quia post missam sancti Martini nulli alii denarii in regno nostro nisi istius noue nostre monete recipientur, et ab ipsis Kalendis Iulii ipsi noui denarii ab omnibus accipiantur. Et quicumque liber homo [1057 1Kb] ab ipso die denarium merum noue nostre monete in regno nostro reiecerit, sicut in prefato libro et capitulo regio continetur, bannum nostrum, id est solidos sexaginta, componat. Si uero serui ecclesiastici aut comitum aut uassallorum nostrorum hoc facere presumpserint, quia in prefato capitulari continetur  ut sexaginta ictibus uapulent, et hac occasione indiscreti homines [1058 1Kb] modum in disciplina faciebant, constituimus cum fidelium nostrorum consensu atque consilio [1059 1Kb] , ut quorumcumque coloni et serui pro hoc conuicti fuerint, non cum grosso fuste, sed nudi cum uirgis uapulent; et in ciuitatibus [1060 1Kb] atque uicis seu uillis episcopi per suos ministros [1061 1Kb] uel presbyteros prouidentiam una cum rei publice ministris accipiant, ne et in hac causa modus discipline transgrediatur, sed taliter fiat qualiter et homines castigentur, et quasi [1062 1Kb] pro intentione uel occasione castigationis disciplinam facientes [1063 1Kb] peccatum non incurrant, et disciplinam sustinentes in corpore suo [1064 1Kb] debiliores non fiant. Quod si quis hoc mandatum nostrum transgressus  fuerit, nobis ab episcopis nuntietur; quatenus taliter castigetur, ne deinceps mandatum nostrum quemquam delectet contemnere. Et si dominus uel magister [1065 1Kb] quilibet [1066 1Kb] aut aduocatus talium hominum, eos uel comiti uel misso nostro  ad disciplinam sustinendam contradixerit uel misso nostro iussus presentare noluerit, predictum bannum sexaginta solidorum componat, sicut in predicto capitulari habetur.

16. Ut si aliquis homo a [1067 1Kb] proximis Kalendis Iulii de hac noua nostra moneta mixtum uel minus quam debeat pensantem denarium inuenerit, constringat eum qui ipsum denarium ad negotiandum protulit, et ipse dicat, a quo eum accepit; et sic de manu ad manum ueniat, usque dum ad falsitatis auctorem perueniatur. Et inuentus mixti uel minus quam debeat pensantis denarii monetator, in illa terra in qua iudicia secundum legem Romanam terminantur, secundum ipsam legem iudicetur; et in illa terra in qua iudicia secundum legem Romanam non  iudicantur, monetarius, sicut supra diximus, falsi denarii manum dexteram perdat, sicut in quarto libro Capitulorum continetur, capite 33. Et qui hoc consenserit, si liber est, 60 solidos componat; si seruus uel colonus, nudus cum uirgis uapulet [1068 1Kb] .

17. Ut diligenter comites et ministri rei publice per [1069 1Kb] suos comitatus ac ministeria prouideant, ne in aliquo loco occulta uel fraudulenta moneta fieri possit. Et si inuentus ac comprobatus quilibet fuerit [1070 1Kb] fraudulentam monetam percutiens [1071 1Kb] , sicut constitutum est de falso monetario, ex prefato capitulari predecessorum nostrorum, manus ei amputetur [1072 1Kb] . Et qui hoc consenserit, si liber est, sexaginta solidos componat; si seruus uel colonus, nudus cum uirgis uapulet.

 18. Et si falsus monetarius, aut [1073 1Kb] de illis locis in quibus monetam fieri iussimus, aut occulte monetam percutiens, aut denarium falsum de noua moneta ad negotiandum proferens, ut [1074 1Kb] constringi et puniri non possit [1075 1Kb] , sicut est constitutum, in fiscum nostrum uel in quamcumque immunitatem, aut alicuius potentis potestatem uel proprietatem [1076 1Kb] , confugerit, si in nostrum confugerit fiscum, requiratur a ministro nostro. Et si ille eum defenderit aut occultauerit, nuntietur nobis, quatenus ita [1077 1Kb] in eo secundum capitulare regium uindicetur, ne ullus alius unquam falsitatem nostra auctoritate uel potestate consentire [1078 1Kb] aut defendere audeat. Si autem in immunitatem uel potestatem aut proprietatem alicuius  potentis confugerit, secundum quod in tertio libro Capitularis, 26 capitulo, continetur, de eo qui furtum aut homicidium uel quodlibet crimen foris committens infra immunitatem fugerit, inde fiat; id est, »mandet comes uel publice rei minister episcopo uel abbati, uel illi quicumque locum episcopi uel abbatis uel abbatisse tenuerit, uel potentis hominis in cuius potestatem uel proprietatem confugerit, ut reddat ei reum. Si ille contradixerit et eum  reddere noluerit, in prima contradictione solidis quindecim culpabilis iudicetur. Si ad secundam inquisitionem eum reddere noluerit, triginta solidis culpabilis iudicetur. Si nec ad tertiam inquisitionem consentire uoluerit, quidquid reus damni fecit, totum ille qui eum infra immunitatem retinet, nec reddere uult, soluere cogatur, et ipse comes ueniens licentiam habeat ipsum hominem infra immunitatem querendi, ubicumque eum inuenire potuerit. Si autem in prima inquisitione comiti responsum fuerit, quod reus infra immunitatem quidem fuisset, sed fuga lapsus sit, iuret quod ipse eum ad iustitiam cuiuslibet disfaciendam fugere non fecisset, et sit ei in hoc satisfactum. Si uero intranti in ipsam immunitatem, uel in cuiuslibet hominis potestatem  uel proprietatem, comiti collecta manu quilibet resistere tentauerit, comes hoc ad regem uel principem deferat, et ibi iudicetur. Et sicut ille qui in immunitate damnum fecit, sexcentis solidis componi debet, ita qui comiti collecta manu resistere presumpserit, sexcentis solidis culpabilis iudicetur.«

19. Ut melius et commodius hec prouidentia de bonis denariis non reiciendis et de monete false denariis custodiri possit, uolumus, ut unusquisque comes de comitatu suo omnia mercata inbreuiari faciat, et sciat nobis dicere, que mercata tempore aui nostri fuerunt, et que tempore domni et genitoris nostri esse ceperunt, uel que illius auctoritate constituta fuerunt, uel que sine auctoritate illius  facta fuerunt, uel que tempore nostro conuenire ceperunt, uel que in antiquis locis permanent, et si mutata sunt, cuius auctoritate mutata fuerunt. Et ipsum breuem unusquisque comes ad proximum placitum nostrum nobis adportet, ut decernere possimus, quatenus necessaria et utilia et que per auctoritatem sunt maneant, que uero superflua, interdicantur, uel locis suis restituantur. Et mercata die Dominico in nullo loco habeantur, sicut in primo libro Capitulorum, capitulo 136 [1079 1Kb] , habetur.

20. Ut comes et rei publice ministri ac ceteri fideles nostri prouideant, quatenus iustus modius equusque sextarius secundum sacram scripturam et capitula predecessorum nostrorum in ciuitatibus  et in uicis et in uillis ad uendendum et emendum fiat, et mensuram secundum antiquam consuetudinem de palatio nostro accipiant, et non pro hac occasione a mansuariis uel ab his qui censum debent, maior modius, nisi sicut consuetudo fuit, exigatur. Et ipsi homines qui per uillas de denariis prouidentiam iurati habebunt, ipsi etiam de mensura, ne adulteretur, prouideant, sicut in libro tertio Capitulorum, capitulo 90, continetur. Et si quis reputatus fuerit  mensuram adulterasse, et cum maiori modio uel sextario annonam uel uinum accepisse, et cum minori mensura uenundare, si liber homo est, aut secundum suam legem se inde sacramento idoneum reddat, aut si hoc fecisse [1080 1Kb] uel fieri iussisse aut consensisse comprobatus fuerit, hoc unde mensuram adulterauit, id est uinum et annona, a ministris rei publice tollatur ab eo; insuper et bannum nostrum, id est solidos sexaginta, componat. Si autem colonus uel seruus inde reputatus fuerit, aut iudicio Dei se inde examinet, aut si inde conuictus fuerit, hoc, ut supra diximus, unde mensuram adulterauit, perdat, insuper et uirgis nudo corpore [1081 1Kb] uapulet. Et siue liber siue colonus uel seruus de hoc conuictus fuerit, post legalem emendationem  episcopale iudicium suscipiat, quia contra tale interdictum Domini fecit, dicentis: Qui pecuniam suam non dedit ad usuram; unde regnum Dei sibi clausit, et infernum sibi aperuit. Quod peccatum inter illa criminalia peccata computatur de quibus dicit Apostolus, quod qui ea fecerit, cum huiusmodi nec cibum sumere christiano licet; et inde sacri Niceni canones clericos gradus perdere iubent. Et de tali causa unde seculares homines uitam perdunt, inde clerici ecclesiasticum gradum amittunt. Ministri autem rei publice se caute custodiant, ne pro hac occasione ducti cupiditate per aliquod malum ingenium a liberis hominibus, uel colonis, seu seruis, sua iniuste tollant; quia si inde ad nos clamor uenerit, et inde conuicti fuerint, sic iniustitiam istam  exsoluent, sicut illi qui in suo ministerio tortum faciant. In illis autem regionibus in quibus secundum legem Romanam iudicantur iudicia, iuxta ipsam legem committentes talia iudicentur; quia super illam legem uel contra ipsam legem nec antecessores nostri quodcumque capitulum statuerunt, nec nos aliquid constituimus. Similiter per ciuitates et uicos atque per mercata ministri rei publice prouideant, ne illi qui panem coctum aut carnem per deneratas, aut uinum per sextaria, uendunt, adulterare et minuere possint. Sed quantos mensurabiles panes in unaquaque ciuitate de iusto modio episcopi uel abbatis [1082 1Kb] seu comitis [1083 1Kb] ministeriales [1084 1Kb] a pistoribus suis recipiunt, tantos mensurabiles panes de equo modio a pistoribus qui panem  uendunt, fieri faciant: quos si inuenti fuerint adulterare uel minorare, ut supra diximus, secundum suum modum culpabiles iudicentur. Homines etiam qui prouidentiam super hoc [1085 1Kb] habere debebunt ne mance mensure fiant, si [1086 1Kb] de periurio quod iurauerunt, quia hoc consentire non debuissent, reuicti fuerint, secundum legem puniantur, sicut in fine capituli decimi ex libro tertio Capitulorum habetur,  et postea ab episcopo publicam penitentiam de periurio accipiant.

21. Ut quia per tres iam annos bannum pro reiectione bonorum denariorum perdonauimus, uolumus ut modo, secundum discretionem quam missis nostris commendauimus, rewadiatum persoluatur, et ubi rewadiatum non est, rewadietur et soluatur: quatenus et ex hoc et ex disciplina constituta ita constricti, deinceps cessent denarios bonos reicere. Et quoniam audiuimus, occasione accepta pro rewadiato banno quosdam plus a pauperibus accepisse quam bannus leuet, hoc a missis nostris diligenter requiri uolumus. Et quicumque plus ab eis acceperint [1087 1Kb] quam iussimus, cogantur illis restituere, et illos absque ulla excusatione ad presentiam nostram  missi nostri adducant; quatenus per nostram harmiscaram [1088 1Kb] ita castigentur, ne ulterius tali conludio [1089 1Kb] eos delectet opprimere pauperes.

22. Ut a colonis qui iam pro reiectione bonorum denariorum flagellati uel flagellandi [1090 1Kb] sunt, nulla alia exactio requiratur; et si ab aliquo eorum aliquid inde acceptum fuit, a missis nostris cogatur restitui. Et qui beneficia uel alodes [1091 1Kb] in duobus uel tribus aut quatuor comitatibus habent, et non habent in unoquoque comitatu unde plenum bannum ualeant soluere [1092 1Kb] , uel qui in uno tantum comitatu alodem uel beneficia habent, et non tantum ibi habent unde plenum bannum ualeant soluere, missis nostris hoc notum faciant, et hoc ab eisdem missis nostris diligenter inbreuietur, et nobis renuntietur,  ut nostra discretione decernamus, qualiter et castigatio ex compositione fiat, et homines ultra mensuram et indebite non grauentur: quia, sicut sancta Scriptura dicit, non inde requirimus datum, sed fructum, id est non inde requirimus inhonestum lucrum, sed regni ex castigatione profectum. Turpe [1093 1Kb] uel inhonestum est lucrum, ut Augustinus exponit, per uarias circumuentiones et occasiones lucrandi causa inhoneste res quaslibet congregari. Et non solum in pauperioribus, sed etiam in ditioribus, considerare uolumus discretionem quam decessores nostri reges in quarto libro Capitulorum posuerunt, capitulo 57 [1094 1Kb] decernentes: Ut de debito, inquiunt, quod ad opus nostrum fuerit rewadiatum, talis consideratio fiat, ut is qui ignoranter  peccauit, non totum secundum legem componere cogatur, sed iuxta quod possibile uisum fuerit. Is uero qui tantum mala uoluntate peccauit, totam legis compositionem cogatur exsoluere.

23. Ut nullus deinceps in regno nostro mixturam auri uel argenti ad uendendum facere uel consentire presumat: et nullus a missa sancti Remigii, id est a proximis Kalendis Octobris, aurum uel argentum  ad uendendum uel emendum [1095 1Kb] nisi purificatum proferat. Et si quis post prefatas Kalendas inuentus fuerit aurum uel argentum, uel quodcumque fabricinium ex auro uel argento [1096 1Kb] mixtum, ad uendendum uel emendum [1097 1Kb] portare, a ministris rei publice ipsum quod portauerit ab eo tollatur, et ipse per fideiussores, si res et mancipia in illo comitatu non habet, ad presentiam nostram cum ipso auro uel argento adducatur, ut nos inde commendemus qualiter culpabilis iudicetur. Si uero res et mancipia uel mobile, per que distringi legaliter possit, in ipso comitatu habuerit, secundum legem ad nostram presentiam uenire iubeatur. Et si quisquam inuentus fuerit suum aurum uel argentum, uel quodcumque fabricinium ex auro uel argento,  portare ad fabrum ut purgetur, prouideant rei publice ministri, ne hac [1098 1Kb] occasione ab eo quod suum fuerit tollant. Quod si fecerint, et ad nos inde reclamatio uenerit, sicut ille qui tortum in suo comitatu uel ministerio fecerit, in nostra uel fidelium nostrorum presentia culpabilis iudicabitur. Faber uero qui post prefatas Kalendas comprobatus fuerit aurum uel argentum ad uendendum uel emendum adulterasse uel misculasse [1099 1Kb] , in illis regionibus in quibus iudicia secundum legem Romanam [1100 1Kb] terminantur, iuxta illam legem puniatur; in aliis autem regionibus regni nostri, secundum capitulare regium [1101 1Kb] , sicut falsam monetam percutiens, manum perdat. Et liber homo qui hoc consenserit, sicut in prefato continetur capitulo, bannum nostrum,  id est solidos sexaginta, componat; colonus uel seruus, nudus [1102 1Kb] cum uirgis flagelletur [1103 1Kb] . Si uero Iudeus fuerit, ipsum quod mixtum protulerit, perdat; et bannum nostrum, sicut tempore predecessorum nostrorum consuetudo fuit, componat.

24. Ut in omni regno nostro non amplius uendatur libra auri purissime cocti, nisi duodecim libris argenti de nouis et meris denariis. Illud uero aurum quod coctum quidem fuerit, sed non tantum ut [1104 1Kb] ex eo deauratura fieri possit, libra una de auro uendatur decem libris argenti de nouis et meris denariis. Et omnimodis prouideant tam comites, quam ceteri omnes ministri rei publice, ne aliqua adietione uel fraude per occasionem aliquid amplius uendatur, sicut de suis honoribus uolunt gaudere.  Et quicumque hanc commendationem nostram aliquo ingenio infirmare uel fraudare seu aliter immutare inuentus fuerit, si liber homo fuerit, bannum nostrum, id est sexaginta solidos, componat; colonus seu seruus, nudus [1105 1Kb] cum uirgis flagelletur.

25. Et quoniam in prefatis capitulis continetur in libro tertio [1106 1Kb] capitulo 75, ut nullus sine permissu regio bruniam uel arma extraneo dare aut  uendere presumat, et in eodem libro capitulo 6 designata sunt loca regni usque ad que negotiatores brunias et arma ad uenundandum portare et uendere debeant, quod si inuenti fuerint ultra portantes aut uenundantes, ut omnis substantia eorum auferatur ab eis, dimidia quidem pars partibus palatii, alia uero medietas inter missos regios et inuentorem diuidatur; quia peccatis nostris exigentibus in nostra uicinia Nortmanni deueniunt [1107 1Kb] , et eis a nostris brunie et arma atque caballi aut [1108 1Kb] pro redemptione dantur, aut pro pretii cupiditate uenundantur; cum pro redemptione unius hominis ista donantur, uel pro pauco pretio uenundantur, per hoc auxilium illis contra nos prestitum [1109 1Kb] et regni nostri maximum fit detrimentum, et multe ecclesie [1110 1Kb] Dei  destruuntur, et quamplurimi christiani depredantur, et facultates ecclesiastice et regni exhauriuntur, propterea una cum consensu atque consilio nostrorum fidelium constituimus, ut quicumque post proximas Kalendas Iulii huius duodecime indictionis Nortmannis quocumque ingenio, uel pro redemtione, uel pro aliquo pretio, bruniam uel quecumque arma aut caballum donauerit, sicut proditor patrie et expositor

[1Kb] christianitatis ad perditionem gentilitati sine ulla retractione uel redemptione de uita componat. Que omnia omnibus citissime a missis nostris et comitibus nota  fiant, ne de ignorantia se excusare ualeant.

 christianitatis, et adiutor gentilium erroris. Igitur pro tali uenditione et ausu temerario uolumus, ut uenditor de uita componat et omnes res eius infiscentur. Ecclesiasticus  uero aut Deo sacrata perpetuo exilio dampnentur. 3. 3 b.

26. Ut pagenses Franci qui caballos habent uel habere possunt, cum suis comitibus [1111 1Kb] in hostem pergant; et nullus per uiolentiam, uel per aliquod malum ingenium, aut per quamcumque indebitam oppressionem [1112 1Kb] , talibus Francis suas res aut caballos tollat, ut hostem facere et debitos paraueredos secundum antiquam consuetudinem nobis exsoluere non possint, neque comes neque aliquis minister rei publice. Quod si fecisse aliquis eorum comprobatus fuerit, sic hoc cogatur componere, sicut de illis est constitutum in capitularibus regiis qui tortum in suo comitatu uel ministerio faciunt.

 27. Ut iuxta regium capitulare quod domnus et genitor noster, anno 16 [1113 1Kb] regni sui capitulo 7 [1114 1Kb] constituit, comites uel missi nostri diligenter inquirant, quanti homines liberi in singulis comitatibus maneant qui per se possunt [1115 1Kb] expeditionem facere, uel quanti de his quibus unus alium adiuuet, quanti etiam de his qui a duobus tertius adiuuetur uel preparetur [1116 1Kb] , necnon de his qui a tribus quartus adiuuetur et [1117 1Kb] preparetur, siue de his qui a quatuor  quintus adiuuetur et preparetur ut expeditionem exercitalem facere possint, et eorum summam ad nostram notitiam deferant; ut illi qui in hostem pergere non potuerint, iuxta antiquam et aliarum gentium consuetudinem ad [1118 1Kb] ciuitates nouas et pontes ac transitus paludium operentur, et in ciuitate atque [1119 1Kb] in marcha [1120 1Kb] wactas faciant; ad defensionem patrie omnes sine ulla excusatione ueniant. Et qui de talibus hostem dimiserint, heribannum iuxta discretionem que [1121 1Kb] in progenitorum nostrorum tertio libro Capitulorum, capitulo 14, continetur, persoluant. Et qui ad defensionem patrie non occurrerint, secundum antiquam consuetudinem et capitulorum constitutionem iudicentur.

28. Ut illi Franci qui censum de suo capite uel  de suis rebus ad partem regiam debent, sine nostra licentia ad casam Dei uel ad alterius cuiuscumque seruitium se non tradant, ut res publica quod de illis habere debet, non perdat. Quod si aut seipsos aut res suas ad casam Dei aut ad alterius cuiuscumque seruitium sine licentia nostra tradere uoluerint [1122 1Kb] , sicut in capitulari aui nostri continetur de his qui pro furto se in seruitium tradere cupiunt, comites uel uicarii hoc eis non consentiant, sed ex banno nostro prohibeant. Quod si contra bannum nostrum fecerint, ipsi qui eos receperint bannum nostrum, id est solidos sexaginta, componant. Et si ipsos in seruitio suo habere uoluerint, uel illorum res [1123 1Kb] de quibus census ad partem regiam exiebat, tenere uoluerint, censum quem ipsi [1124 1Kb] Franci debebant  [1125 1Kb] , uel qui de illorum rebus exire solebat, ad nostram regiam partem [1126 1Kb] componant, sicut in prefato Capitulorum libro tertio, capitulis 15 et 86, et in libro Iu, capitulo 36, habetur. Et quia, sicut in sacris [1127 1Kb] ecclesiasticis regulis inuenitur, prior obseruatio durior, posterior autem exigente causa inclinatior fuit, post hec prefata capitula decessorum et progenitorum nostrorum, huiusmodi sicut prediximus Francis hominibus res suas ad casam Dei uel aliis tradere ac uendere, eosque ad diuinum seruitium conuerti, si uellent, non prohibuerunt, sicut in capitulis libri primi, capitulis 132 [1128 1Kb] et 134, et in libro II, capitulo 31 [1129 1Kb] , et in libro Iu [1130 1Kb] , capitulo 19, continetur. Si quis de talibus Francis de suis rebus tradere uel uendere uoluerit, non prohibemus.  Tantum ut ius regium, quod sibi debetur, sine ratione non perdat: quia iniustas consuetudines nouiter institutas imponere cuique non uolumus, quas in quarto libro eorundem Capitulorum prohibitas, cap. 47 [1131 1Kb] , legimus. De illis autem qui secundum  legem Romanam uiuunt, nichil aliud nisi quod in eisdem continetur legibus definimus.

29. Ut illi coloni, tam fiscales quam et ecclesiastici [1132 1Kb] , qui, sicut in polypticis [1133 1Kb] continetur et ipsi non denegant [1134 1Kb] , carropera et manopera ex antiqua consuetudine debent [1135 1Kb] , et margilam [1136 1Kb] et alia queque carricare [1137 1Kb] , que illis non placent, renuunt [1138 1Kb] , quoniam adhuc in illis antiquis temporibus forte margila [1139 1Kb] non trahebatur, que in multis locis tempore aui ac domni et [1140 1Kb] patris nostri trahi cepit [1141 1Kb] et de manopera in scuria battere nolunt, et tamen non denegant quia manoperam [1142 1Kb] debent; quicquid [1143 1Kb] eis carricare precipitur de [1144 1Kb] opera carropere quando illam facere debent, sine ulla differentia carricent; et quidquid eis de opera  monopere, quando illam facere debent, precipitur, similiter sine ulla differentia faciant [1145 1Kb] .

30. Ut quoniam in quibusdam locis coloni, tam fiscales quam et de casis Dei, suas hereditates, id est mansa [1146 1Kb] que tenent, non solum suis paribus [1147 1Kb] , sed et clericis canonicis ac uillanis presbiteris et aliis quibuscumque hominibus uendunt et tantummodo sellam retinent, et hac occasione sic [1148 1Kb] destructe fiunt [1149 1Kb] uille, ut non solum census debitus inde non possit exigi, sed etiam que terre de singulis mansis fuerunt [1150 1Kb] , iam non possint agnosci; constituimus ut precipiatur a nostris ministerialibus, et a ministris ecclesiasticis, ut hoc nullo modo de cetero fiat, ne uille destructe atque confuse fiant: et quicquid de singulis mansis sine licentia dominorum  uel magistrorum per quoscumque uenditum est, recipiatur, et singulis mansis [1151 1Kb] de quibus terre uendite sunt, et de quibus census decidit [1152 1Kb] propter eorum impossibilitatem qui [1153 1Kb] mansa deseruire non possunt, restituatur; et iuxta qualitatem uel quantitatem terre, uel uinearum ad singulos mansos pertinentium, postquam restaurati fuerint, ab unoquoque manso census ad partem dominicam exigatur.

31. De aduentitiis istius terre, que a Nortmannis deuastata [1154 1Kb] est, constituimus, ut sicut in capitulari aui nostri Karoli imperatoris habetur, unusquisque comes de suo comitatu et nomina eorum, et qui sunt [1155 1Kb] eorum seniores [1156 1Kb] , describi faciant, et ipsos aduenas, qui a tempore aui nostri atque a  tempore domini et [1157 1Kb] patris nostri in illorum comitatibus commanent [1158 1Kb] , secundum consuetudinem que illorum temporibus fuit, eos ibi manere permittant. Illos uero qui propter persecutionem Nortmannorum nuper de istis partibus in illas partes confugerunt,  episcoporum missi cum missis rei publice taliter de illis [1159 1Kb] partibus in istas [1160 1Kb] partes uenire faciant, ut non opprimantur, nec aliquis [1161 1Kb] census uel quecumque exactio ab illis exigantur; et habeant licentiam, que in illis partibus suo seruitio promeruerunt uel quocumque iusto ingenio adepti sunt [1162 1Kb] , commendandi. Et illi qui nullum lucrum de opere in uineis sperant, Kalendis Septembris unusquisque ad locum suum [1163 1Kb] iam peruentus sit. Et qui lucrum de uineis in illis partibus promeruerit [1164 1Kb] , octo dies post missam sancti Remigii in istas partes [1165 1Kb] iam sit peruentus, et sibi in istis partibus in futurum prouideat, et suo seniori seruiat. Et si necesse illi [1166 1Kb] fuerit, ad missam sancti Martini ad suum conductum in illas partes redeat, et usque ad Kalendas Aprilis  ibidem immorandi [1167 1Kb] licentiam habeat [1168 1Kb] ; indeque ad terram sue natiuitatis et ad senioratum [1169 1Kb] suum unusquisque redeat, et usque ad medium Maium propter seminationem ibidem maneat [1170 1Kb] ; indeque, si illi [1171 1Kb] necessitas fuerit, ad suum conductum redeat; et inde ad messiones in terram suam unusquisque redeat [1172 1Kb] , et de cetero ibidem permaneat [1173 1Kb] . Si autem de istis partibus in illis partibus femina maritum aut maritus feminam accepit, illud coniugium, quia non est legale neque [1174 1Kb] legitimum, sicut Leo in suis decretis et sanctus Gregorius in suis epistolis monstrant, dissoluatur; et cuius mancipium uir uel femina fuerit [1175 1Kb] , suum queque potestas recipiat, et sue potestatis homini coniungere faciat. Et si infantes inde nati sunt, secundum legem  et [1176 1Kb] antiquam consuetudinem [1177 1Kb] nostram [1178 1Kb] infantes matrem sequantur. In illis autem regionibus que legem Romanam sequuntur, secundum eandem legem [1179 1Kb] fieri exinde [1180 1Kb] decreuimus.

32. Ut conlimitanei et uicini comites in una die, si fieri potest, mallum [1181 1Kb] non teneant, maxime post octauas pasche, propter Francos homines et aduocatos, qui ad utraque malla non possunt occurrere; sed mittant sibi inuicem missos. Et si unus die Lunis mallum habuerit, alter die Iouis aut die Lunis sequentis hebdomade mallum habeat. Et ne graue ei sit qui suum mallum interiecit, qui uno anno primus tenuerit mallum, sequenti anno consentiat alteri primum tenere. Et si sacramenta legalia in primo die Lunis post pascha iuranda deuenerint, aut in  aliis feriis quando mallum tenere debuerat [1182 1Kb] , mittat unusquisque comes missum suum, qui ipsa sacramenta [1183 1Kb] auscultet, ne ipsi homines iectiui [1184 1Kb] inueniantur. Et ipse sic mallum suum teneat, ut barigildi eius et aduocati qui in aliis comitatibus rationes  habent, ad [1185 1Kb] suum mallum occurrere [1186 1Kb] possint.

33. Et quia sacramenta post quadraginta noctes legaliter iuranda accipiuntur, et in prefatis predecessorum et progenitorum nostrorum capitulis inuenitur, ut postquam comes et pagenses de qualibet expeditione hostili reuersi fuerint, ex eo die super 40 noctes [1187 1Kb] sit bannus resisus, quod in lingua Theodisca [1188 1Kb] scastlegi [1189 1Kb] , id est armorum depositio, uocatur, multi inde contendunt, et se [1190 1Kb] inter se [1191 1Kb] iectiscunt. Alii enim suum sacramentum quadragesimo die, in quo illud accipiunt, iurare uolunt; et in tantum contendunt, ut etiamsi intra quadragesimam sacri ieiunii quadragesimus dies aduenerit, suum sacramentum se iurare debere contendant [1192 1Kb] , et contra  causatores [1193 1Kb] suos, si ad hoc audiendum non uenerint, iectiscant [1194 1Kb] . Numerant enim dies, et non numerant cum eis noctes; sicut [1195 1Kb] numerantur dies et non numerantur noctes a Natiuitate Domini usque ad Purificationem sancte Marie et a Resurrectione Domini usque ad Ascensionem Domini. Quadragesimo enim die et purificatio sancte Marie a natiuitate Domini, et quadragesimo die a resurrectione Domini, que est in Dominica die, ascensio Domini celebratur, que euenit quinta feria, id est Iouis die. Et de diebus sine memoria noctium [1196 1Kb] , Dominus per Ionam prophetam dicit: Adhuc quadraginta dies, et Niniue subuertetur. Et quadraginta dies simul cum noctibus in ieiunio Helie prophete, et Moysi [1197 1Kb] quando legem secundo accepit, et ipsius Domini ieiunio computantur.  In quibus sex septimane, id est quadraginta et duo dies, fiunt usque ad resurrectionem Domini, que fit in Dominica die, sicut et initium Quadragesime. Et hec non sine Dei mysterio [1198 1Kb] fiunt, per quem conditores legum iusta decernunt. Unde, sicut in quibusdam regionibus [1199 1Kb] rectius tenere comperimus, una cum consensu et [1200 1Kb] fidelium nostrorum consilio [1201 1Kb] constituimus, ut ab ipso die quo sacramentum accipitur, post quadraginta dies et quadraginta noctes, id est, quadragesimo secundo die de [1202 1Kb] sex septimanis [1203 1Kb] , ipsa feria qua illud sacramentum accepit, sicut [1204 1Kb] Pascha ipsa feria fit qua initium Quadragesime accipitur, qui sacramentum legaliter accipit [1205 1Kb] legaliter in locis constitutis iuret, sicut in Capitulorum libris decessorum et progenitorum  nostrorum continetur. Et amodo nulla dissensio uel retractatio in regno nostro a quolibet ex hoc fiat. Quod mandatum nostrum si quis contemnere presumpserit, bannum nostrum, id est sexaginta solidos, componat. Et si ipsa dies intra Quadragesime sacra  ieiunia euenerit, nemo illud sacramentum quod accepit in quadragesima iurare presumat; quia ex hoc iam etiam [1206 1Kb] manifestam Dei uindictam uidimus et audiuimus. Et si quis [1207 1Kb] presumpserit, similiter bannum nostrum componat, et inde penitentiam episcopali iudicio faciat. Ipsam autem quadragesimam a quarta feria, id est a capite ieiunii, cum ipsa quarta feria, qua publice penitentes penitentiam accipiunt, obseruari usque ad sanctam resurrectionem secundum consuetudinem antiquam precipimus. Sed expectet qui sacramentum ante quadragesimam seruatum accepit, si quadraginta dies et quadraginta noctes ante illam [1208 1Kb] quadragesimam non habuit, sine ulla [1209 1Kb] legali compositione uel iectitione [1210 1Kb] usque ad diem Lunis post octauas [1211 1Kb] Pasche; et  tunc quod legaliter accepit, legaliter et [1212 1Kb] perficiat.

34. Notum fieri uolumus omnibus Dei et nostris fidelibus, quoniam [1213 1Kb] quidam comites nostri nos consuluerunt de illis Francis hominibus qui censum regium de suo capite sed et de suis rescellis  debebant, [1214 1Kb] qui tempore famis, necessitate cogente, seipsos ad seruitium uendiderunt. Unde cum episcopis et ceteris Dei ac nostris fidelibus tractauimus quid nobis esset agendum; et quod cum eis inde inuenimus [1215 1Kb] ac constituimus, presenti edicto decreuimus [1216 1Kb] . Id est, quia non in lege Salica ex hoc expressius quiddam [1217 1Kb] inuenimus, continetur tamen in tertio Capitulorum libro capitulo 29 de homine libero qui se loco wadii tradidit in alterius potestatem, et ibi constitutus damnum aliquod cuilibet fecerit, ut is  qui eum loco wadii suscepit, aut damnum soluat, aut hominem in mallo productum amittat, perdens simul debitum propter quod eum pro wadio suscepit; et qui damnum fecit, dimissus iuxta qualitatem rei cogatur emendare. Si uero liberam feminam habuerit, et usque dum in pignore extitit filios habuerint, liberi permaneant. Et in lege digito Dei scripta legimus, ut si attenuatus fuerit frater noster et se in seruitium tradiderit, sex annis seruiet illi qui eum emit, et septimo liber egredietur gratis. Que sacra historia et obseruantes moraliter edificat, et altiori sensu intelligentes inluminat. In lege etiam quam predecessores nostri et nominatissimi imperatores constituerunt de his qui filios suos, fame aut alia aliqua necessitate cogente, uendunt, plura habentur capitula  que omnia hic [1218 1Kb] non necesse duximus ponere. Tamen illud capitulum quod cum sanctis ecclesiasticis regulis ex maxima parte concordari inuenimus, hic [1219 1Kb] ponere necessarium duximus, in quo dicit: »Ut quicumque ingenui filios suos, quod et de ipsis liberis hominibus qui se uendunt obseruari uolumus,  qualibet necessitate seu famis tempore uendiderint, ipsa necessitate compulsi, emptor si quinque solidi emit, sex recipiat: si decem, duodecim solidos similiter recipiat: aut [1220 1Kb] si amplius, secundum suprascriptam rationem augmentum pretii consequatur.« Sanctus [1221 1Kb] etiam Gregorius de his qui liberi a paganis capti fuerint, si aliquis eos redemerit, ipsi qui redempti sunt procurent, ut tantum pretium redemptori suo donent sicut ab eo redempti fuerunt, et in sua libertate permaneant. Si autem ecclesia eos redemerit, gratis sine aliqua compositione liberi fiant Quod et nos per regnum nostrum, una cum consensu et [1222 1Kb] fidelium nostrorum consilio [1223 1Kb] , obseruari regia auctoritate precipimus. Et si quis dixerit qui [1224 1Kb] non uult, aut tempore famis, aut pro alia necessitate  pretium suum dare pro libero homine, si semper illum seruum habere non debet, adtendat quid ei Dominus per apostolum suum dicat: Qui habuerit, inquiens, substantiam huius [1225 1Kb] mundi, et uiderit fratrem suum necesse habere, et clauserit uiscera sua ab eo, non manet caritas Dei in eo. Et qui non habet hanc caritatem, etiamsi ad martyrium et ad ignem se tradiderit, sine ista caritate remissionem peccatorum suorum habere non poterit, et nullatenus in regnum Dei intrabit, quia pro Deo suos denarios uel suam annonam, que a Deo accepit, dare non indurat, cum Deus seipsum et sanguinem suum pro eo in cruce, clauis et lancea transfixus, fudit. Et quia hominum ingenia qui Deum non timent, diabolo suadente, multa mala excogitant, potest fieri, ut qui tales homines  liberos, necessitate ut diximus cogente, in seruos suscipiunt, in alteras partes illos dispendant et uendant. Propterea una cum consensu et [1226 1Kb] fidelium nostrorum consilio [1227 1Kb] constituimus, quod in antiquis legibus decretum inuenimus, ut si huiusmodi personas aliqui aut ad extraneas gentes aut ad transmarina loca transferre aut uenundare presumpserint, ipse qui hoc contra statuta presumpserit, constitutionem regii banni componat. Et si talis homo antea liber, usque dum in tali seruitio fuerit, de libera femina filios habuerit, ipsi filii liberi permaneant, sicut in prefato 29 capitulo 3 [1228 1Kb] libri capitulorum predecessorum ac progenitorum nostrorum habetur de eo qui se loco wadii in alterius potestatem commiserit: salua constitutione legis Romane  in eis qui secundum illam uiuunt.

35. Et sciant comites nostri, quia per singulos comitatus missos nostros dirigemus, qui specialiter de his que nunc constituimus inquirant, qualiter in his nostram iussionem adimplere certauerint, sicut in secundo libro capitulorum predecessorum ac progenitorum  nostrorum continetur, capitulo 18. Et quicumque neglegens inde inuentus fuerit, precipiemus ut ante nostram presentiam uenire iubeatur, et rationem reddat, utrum hoc quod iussimus facere noluerit, aut non potuerit; aut si aliqua re prepediente id facere non potuit, cur nobis ipsam impossibilitatem ad tempus non adnuntiauit. Quia si ipse hoc non uoluit, aut sue negligentie causa non potuit, nos talem inuenire uolumus, qui hoc quod iubemus seruare uelit aut possit.

36. uolumus, ut sicut in secundo libro capitulorum decessorum ac progenitorum nostrorum continetur capitulo 24, hec capitula que nunc et alio tempore consultu fidelium nostrorum a nobis constituta sunt, a cancellario nostro archiepiscopi et comites  eorum [1229 1Kb] de propriis ciuitatibus, modo aut per se aut per suos missos accipiunt; et unusquisque per suam diecesim ceteris episcopis, abbatibus, comitibus, aut [1230 1Kb] aliis fidelibus nostris ea transcribi faciant, et in suis comitatibus coram omnibus relegant, ut cunctis nostra ordinatio et uoluntas nota fieri possit. Cancellarius autem noster nomina episcoporum et comitum qui ea accipere curauerint, notet, et ea ad nostram notitiam perferat, ut nullus hoc pretermittere presumat.

37. Et quoniam fideles nostri in istis qui in Sequana fiunt et in aliis operibus laborant, et heribergum nostrum, quod preterito anno hic fieri iussimus, homines de illa parte Sequane in istas partes uenientes, et de istis partibus in illas partes euntes  destruxerunt per occasionem, quia in illo contra debitam reuerentiam manere ceperunt, et nunc istud heribergum non sine labore et dispendio fidelium nostrorum fieri fecimus, uolumus et expresse mandamus, ut sicut nec in nostro palatio, ita nec in isto heribergo [1231 1Kb] aliquis alius [1232 1Kb] sine nostra iussione manere presumat, nec [1233 1Kb] illud aliquis destruat. Quod si aliquis presumpserit, et a custodibus quos ad hoc deputatos habemus, nobis notum factum fuerit, non sine debita uindicta presumptor euadet. Quia semper parati esse uolumus, et uos paratos esse iubemus, ut in istis partibus, et in aliis quibuscumque nobis necesse fuerit, et contra paganos et contra alios quoscumque, sicut consuetudo fuit, et uestri antecessores nostris antecessoribus auxilium  prebuerunt, et uos nobis debitum et necessarium  adiutorium exhibuistis, ita nunc et semper communiter ad Dei uoluntatem et sancte Ecclesie atque istius christianitatis defensionem, et nostram communem salutem et pacem obtinendam et defendendam in omnibus, quantum Deus auxilium prestare dignatus fuerit, parati [1234 1Kb] semper et in omnibus simus.



Et post hec omnia lecta.

1. Monemus fidelitatem uestram, ut hec firmiter obseruetis, et semper sicut Dei et nostri dilecti fideles parati sitis, ut si necessitas nobis euenerit, aut contra paganos aut contra quoscumque alios, ut statim quando unicuique nuntius uenerit aut nobis necesse audierit, sine ulla dilatione hostiliter preparatus in Dei et nostrum seruitium ad communem  utilitatem possit mouere et certissime nobis occurrere. Et uolumus et expresse mandamus, ut quicumque istis temporibus castella et firmitates et haias sine nostro uerbo fecerunt, Kalendis Augusti omnes tales firmitates disfactas habeant; quia uicini et circummanentes exinde multas depredationes et impedimenta sustinent. Et qui eas disfacere non uoluerint, comites in quorum comitatibus facte sunt eas disfaciant. Et si aliquis eis contradixerit, ad tempus nobis notum facere curent. Qui si hoc, sicut mandamus, adimplere neglexerint, sciant, quia sicut in istis capitulis et capitularibus predecessorum nostrorum continetur, tales comites queremus et in illorum comitatibus constituemus, qui nostrum mandatum facere uelint  et possint.

2. Et qui interpellatus est ut hic aliquam causam debeat diffinire, hic stet, usquequo diffinita sit ratio de qua interpellatus habetur. Et qui pro sua causa hic demorandi habet necessitatem, et ipse nobiscum stare poterit quantum ei necessitas fuerit. Sed et uassalli nostri cum tantis hominibus sicut eis commoditas fuerit, nobiscum remaneant et nobiscum pergant.

3. uos autem alii, sed et ipsi qui nobiscum remanebunt, in eundo, et in patria remanendo, et ad nos redeundo, pacem a nobis communiter confirmatam seruantes, ite cum Dei et nostra gratia. Et Deus nobis concedat ut cito et per plures annos sani et leti nos inuicem uideamus, et de Dei  super nos misericordia et gratia gaudeamus.





HLUDOWICI GERMANICI ET KAROLI II PACTUM TUSIACENSE.  [1Kb]





[NOTA.]


Anno [1235 1Kb] incarnationis Dominice 865 Kalend. Martii, hec que sequuntur Hludowicus et Karolus reges in Tusiaco uilla populo adnuntiauerunt.

Sicut uos et plures alios audisse credimus, iam  secundo et tertio in isto tempore conuenire insimul proposuimus: sed uariis occupationibus prepedientibus, hoc usque modo implere nequiuimus. Nunc quia, Deo gratias, insimul conuenimus, uolumus  uos scire, quoniam ad nullius deceptionem uel condemnationem, neque pro ulla indebita cupiditate insimul conuenimus. Propter que autem, excepto debito ac fraterno desiderio ut nos inuicem dilectione mutua uideremus, noster conuentus fuerit, uobis nota facere uolumus, et que Deo placita et nobis ac fidelibus nostris salubria et proficua sunt, una cum Dei adiutorio et uestro ac ceterorum communium fidelium nostrorum consilio et auxilio, tenere immutabiliter et augere utiliter uolumus.

1. Primo nostras et sancte Dei Ecclesie ac regni nobis commissi necessitates, fraterne et sincera mente ad inuicem exposuimus.

2. Illa que nuper cum fidelium nostrorum consilio  apud Confluentes inter nos confirmata fuerunt, diligenter rememorauimus, que inuiolabiliter adiuuante Domino conseruabimus.

3. Sicut Deus hoc in corde nostro uidet, uolumus et uos scire, quoniam de corde puro, et conscientia bona, et fide non ficta adunati, id est unanimes effecti sumus, quantum ipse dederit a quo est omne datum optimum et omne donum perfectum, ad Dei uoluntatem, et nostrum communem honorem et saluamentum, et ad sancte Dei Ecclesie statum, et sacerdotum ac seruorum eius debitum honorem et uigorem, ac regni nobis a Deo commissi soliditatem restituendam et conseruandam; ut Ecclesia et regnum, quod Deus in manus progenitorum nostrorum adunauit, et nobis  misericordia sua commisit, in nostro tempore necessariam defensionem et tuitionem, et honorem atque soliditatem habeat.

4. Quoniam, sicut dicit sancta Scriptura, qui suorum et maxime domesticorum curam non habet, fidem negauit, et est infideli deterior, considerauimus et confirmauimus in fide nostra inter nos de uxoribus et filiis nostris, qui ita fideliter nobis subditi et obedientes fuerint sicut filii patribus et suis senioribus esse debent, ut unusquisque nostrum alterius filios sicut proprios in uera dilectione habeat; et qui superstes de nobis alteri fuerit, illius qui decesserit uxori et filiis, sicut inter nos conuenit debitum et necessarium adiutorium prestet et fidem conseruet.

5. Considerauimus et statuimus ut communes  fideles nostri, quorum consilio et auxilio sanctam Dei Ecclesiam et regnum nobis commissum gubernare debemus, debitum honorem et saluamentum habeant. Et ipsi ad Dei uoluntatum, et ut nostrum debitum honorem et uigorem et saluamentum, et ad sancte Dei Ecclesie statum, et ad regni soliditatem et defensionem, qualiter populus in regno nostro legem et iustitiam et pacem ac tranquillitatem habeat, de corde puro, et conscientia  bona, et fide non ficta, fideli consilio et auxilio nobis sint in omnibus adiutores. Et si aliquis, quod absit, ab hoc deuiare tentauerit, unanimiter ut ad hoc redeat illum conuertere decertemus. Et si ad hoc reduci non potuerit, unanimiter studeamus, ut uel sibi soli noceat; et contra hoc quod salubriter conseruare debemus, non possit damnabiliter agere. Et omnes, tam nobis amici, quam et contrarii, certissimum teneant, quoniam qui contra quemlibet nostrum quiddam aduersi machinatus uel molitus fuerit, apud alium locum familiaritatis et amicitie non habebit.

6. uos scitis qualiter nepos noster Hlotharius per suam iuuentutem, et per leuium hominum consensum et hortamentum, et etiam per eorum fauorem qui illum saluare debuerant, fecit et facit  contra illam legem, quam Deus primo in paradiso primis hominibus dedit, et quam in euangelio per presentiam carnis cum hominibus habitans renouauit et confirmauit, que ad omnes homines pertinet qui secundum Deum legitimo utuntur coniugio. Unde et uniuersalis Ecclesia Dei pulsatur, et sacerdotes sunt dehonorati, et populus Christianus sicut de mali morbi contagio est maculatus. Propterea quod Deus dixit: Diliges proximum tuum sicut teipsum, et sicut scriptum est: Ipse os nostrum et caro nostra est, et ecclesia nobis et illi commissa et regnum unum est, et populus ac christianitas una est, considerauimus, ut ad illum missos nostros mittamus, et ei tale consilium mandemus qualiter et ipse coram Deo saluus et coram  seculo honoratus esse ualeat, et ecclesia et regnum, quod illi ad saluationem commissum est, solidum esse possit, et populus Dei saluus sit, et legem ac iustitiam et pacem ac tranquillitatem habeat.

7. Quia etiam ipse suos missos ad nos transmisit quasi consilium querens, per nostros missos et de his unde nobis mandauit, quantum nobis Dominus dedit, ei uerum et sincerum concilium remandamus, et talem uoluntatem nostram esse erga eum sicut uobis dicimus, illi per eosdem missos nostros mandamus.




KAROLI CAPITULA MISSIS DATA.  bibl. eiusdem n. 4761, olim Diuionensis, emendauit.

Hec que sequuntur capitula misit domnus rex Karolus in Burgundiam exequenda per Gauslenum [1236 1Kb] et Fulconem et per Waltarium et Lantwinum [1237 1Kb] , de Tusiaco, anno incarnationis Dominice [1238 1Kb] .

In nomine sancte et indiuidue trinitatis. Karolus gratia Dei rex, omnibus episcopis, abbatibus,  abbatissis, comitibus, et uassis nostris, seu cunctis Dei et nostris fidelibus in regno Burgundie consistentibus, salutem. uolumus et expresse precipimus ut in his que subiuncta [1239 1Kb] sunt exequendis, et in aliis que ad Dei uoluntatem et sancte Ecclesie statum, atque ad nostram fidelitatem et ad nostrum honorem, ac ad regni soliditatem, necnon ad commune fidelium nostrorum saluamentum pertinent, unusquisque secundum quod suo ordini et sue persone competit, istis missis nostris obedientes et adiutores in omnibus existatis.

1. Ut sicut nostri infideles et communes contrarii nostri se inuicem confirmauerunt ad nostram contrarietatem, ut nullus de his que considerauerint suum parem discooperiat uel prodat, neque ad  illa que adimplere uolunt dimittat, ita fideles nostri se confirment ad Dei uoluntatem et nostram fidelitatem, et ad honorem et sancte Ecclesie statum, et regni utilitatem, et illorum commune adiutorium et saluamentum. Et nullus fidelium nostrorum cuicumque infideli nostro quocumque modo se coniungat, aut in aliquo faueat, uel in quacumque causa in qua illum impedire potuerit illi parcat, nisi statim ad fidelitatem nostram se conuertere uoluerit. Et si pro certo cognoscere potuerit, qui contra istud capitulum fecerit, non nobis celet. Et si aliquis audierit, quod pari suo fideli nostro necessitas euenerit aut euenire debeat ad resistendum infideli nostro, non expectet ut illi hoc mandetur, sed statim sit preparatus, sicut Dei fidelis et noster,  ad suum parem in nostra fidelitate adiuuandum, et quantum potuerit pergere festinet.

2. Ut omnes qui fidelitatem nobis adhuc promissam non habent, fidelitatem nobis promittant; sicut in capitulis aui et patris nostri continetur.

3. Ut qui fidelitatem nobis promiserunt, et post illud sacramentum ad infideles nostros in nostrum damnum se coniunxerunt, proprietas illorum in nostrum indominicatum recipiatur, donec ipsi per fideiussores in nostram presentiam ueniant.

4. Ut nullus infidelium [1240 1Kb] nostrorum, qui liberi homines sunt, in nostro regno immorari uel proprietatem habere permittatur, nisi fidelitatem nobis promiserit, et noster aut nostri fidelis homo deueniat.

 5. Ut ille traditiones iniuste et a nostris antecessoribus atque a nobis prohibite, que facte sunt aut mulieribus aut matribus aut quibuscumque personis, ut liberius ipsi traditores nostram infidelitatem perficere possint, aut ut iustitiam in comitatibus non reddant, tanquam facte non fuerint, pro nichilo habeantur. Et sicut ipsi ipsos alodes in sua manu tenuissent, ita de ipsis alodibus fiat. Et si nec ita ad fidelitatem nostram aut ad iustitiam reddendam adduci potuerint, ipsi alodes in nostrum dominicatum recipiantur, et certa illorum descriptio  nobis adportetur. Ipsi autem infideles nostri in nostro regno locum habere non permittantur. Similiter et de commendationibus quarumlibet facultatum uel pecuniarum fiat; et si ad casam Dei aliquid commendatum habent, ipse episcopus uel rector ecclesie ubi commendate sunt, aut illis presentaliter in presentia missorum nostrorum reddant qui eas commendauerunt, aut coram missis nostris sigillentur, et sub sigillo custodiantur, donec ipsi ueniant qui eas commendauerunt, et coram missis nostris illas recipiant, et perinde distringantur, ut ad fidelitatem nostram et ad pacem ecclesie ac regni reuertantur.

6. Ut de iniustis commutationibus que ad casas Dei facte sunt sine regia auctoritate, missi nostri  inquirant, et eas [1241 1Kb] dissoluant, sicut in capitularibus aui et patris nostri continetur. Et si mortua manus uel preceptum regium super eas interiacet, describantur diligenter atque fideliter qualiter facte sunt, et nobis missi nostri renuntient; et signatis ipsis preceptis, sicut lex Romana precipit, ad nostram presentiam deferri faciant, sicut in capitularibus progenitorum nostrorum continetur.

7. Quia, ut comperimus, plures nobis petierunt alodes, et petentes parum, plus inde acceperunt, uolumus ut missi nostri hoc diligenter inquirant et describant, et ipsos homines cum preceptis ad nostram presentiam uenire faciant.

8. Ut missi nostri de omnibus censibus uel paraueredis quos Franci homines ad regiam potestatem  exsoluere debent, inquirant, et ubi per neglectum dimissum est, exsolui faciant, et diligenter de singulis comitatibus cuncta describant; et nobis renuntient. Similiter et de terris [1242 1Kb] censalibus, et de rebus ad casas Dei traditis, unde census ad partem regis exiuit antiquitus. Et si aliquis aliquam auctoritatem regiam inde ostenderit, ad nostram presentiam ipsam auctoritatem deferri faciant.

9.  Ut missi nostri de locis ad claustra canonicorum uel monachorum, ubi necesse fuerit, nostra auctoritate exsequantur, sicut in capitularibus aui et patris nostri continetur.

10.  Ut de nonis et decimis ad casas Dei reddendis missi nostri exsequantur, sicut in  prefatis capitularibus continetur.

11.  Ut de uno manso ad ecclesiam dato nullus census neque caballi pastus a senioribus de presbyteris requiratur, sicut in prefato capitulari continetur. Sed neque de terrulis ac uineolis pro loco sepulture ad easdem ecclesias datis, neque de decimis, sicut in canonibus et in prefatis capitularibus continetur.  Et ubi inuentum fuerit et a missis nostris, quod seniores sine conscientia episcoporum presbyteros de ecclesiis eiiciunt uel in ecclesiis statuunt, missi nostri sicut in prefatis capitularibus continetur, inde faciant. Et episcopi de  clericis hominum nostrorum ita faciant, sicut in eisdem capitularibus continetur.

12. Ut missi nostri iustitias, quantum temporis qualitas permiserit, omnibus indigentibus faciant; et quod modo pro qualitate uel breuitate temporis facere non potuerint, comitibus commendent, ut tempore congruo eis legem et iustitiam faciant. Et in suis memorialibus adnotent de quibus comitibus commendauerunt; ut si iterum illi homines se reclamauerint quod iustitiam habere non potuerunt, nos ipsi inuestigemus et decernamus quare hoc ipsi comites demiserunt.

13. Ut si infideles nostri se adunauerint ad deuastationem regni nostri, fideles nostri, tam episcopi, quam abbates, et comites, et abbatissarum  homines, sed et ipsi comites ac uassi nostri, seu ceteri quique fideles Dei ac nostri, de uno missatico se in uno adunare procurent. Et missi nostri de ipso missatico prouidentiam habeant, qualiter unusquisque episcopus, uel abbas, seu abbatissa, cum omni plenitudine et necessario hostili apparatu, et ad tempus, suos homines illuc transmiserit cum guntfanonario [1243 1Kb]  qui de suis paribus [1244 1Kb] cum missis nostris rationem habeat; et qualiter ipsi comites et uassi nostri seu ceteri quique Dei fideles ad hoc occurrerint, nobis scripto renuntient. Et si de uno missatico ad hoc preualere non potuerint, ad alium missaticum celeriter missos suos dirigant, et omnes, sicut prediximus, de alio missatico  ad illos qui indigent preparati occurrant. Et si illi duo missatici ad hoc non suffecerint, nobis ad tempus hoc mandent, qualiter aut per nos, aut per filium nostrum, aut sicut uiderimus, eis necessarium solatium transmittamus, quatenus in regno nostro nullus noster infidelis uel contrarius locum nocendi habeat.

14. Ut quia, sicut audiuimus, quidam in domibus suis resident quamdiu pacem habere possunt, et cum  necessitas uenit, dicunt se in nostrum uenire seruitium, nolumus ut aliquis de his qui in illa terra manent, et eam contra inimicos nostros defendere debent, deinceps hanc occasionem habeat; sed cum necessitas fuerit, sicut prediximus, ad missos nostros et ad pares suos occurrant. Et si nos eum [1245 1Kb] specialiter ad nos uenire mandauerimus, aut ipse nobis necessariam causam de nostra fidelitate nuntiare uoluerit, plenitudinem hominum [1246 1Kb] suorum illic ad nostram fidelitatem exsequendam dimittat, et missis nostris uel paribus suis hoc notum faciat. Aliter autem in nullam partem de illa terra pergat, nisi cum communi consilio uel commendatione [1247 1Kb] missorum nostrorum aut reliquorum fidelium nostrorum qui illam terram defendere debent. Et missi nostri  cum episcopis et comitibus ac uassis nostris, qui super aquas commanent per quas infideles nostri ad regnum nostrum transeunt, ordinent qualiter ille naues custodiantur, ne infideles nostri ad regnum nostrum deuastandum transire possint. Et per cuius neglectum ipse naues postea bene custodite non fuerint, nobis renuntietur, ut nos decernamus qualiter de illo contemptore precepti nostri, quasi de proditore patrie, agi debeat.

15. Ut si missi nostri talem causam in illa terra inuenerint, quam ad debitum finem nec per ista capitula, nec per capitula progenitorum nostrorum, neque per legalia capitula perducere possint, nobis rationabiliter et ueraciter remandare procurent, ut  nos illis remandemus qualiter inde agere debeant.

16. Ut ministri comitum in unoquoque comitatu dispensam missorum nostrorum, a quibuscumque dari debet, recipiant, sicut in tractoria nostra continetur; et ipsi ministerialibus missorum nostrorum [1248 1Kb] eam reddant. Missi autem nostri prouideant, ne pro hac occasione inde ministri comitum amplius, nisi quantum in tractoria nostra continetur, inde exigant [1249 1Kb] .





HLOTHARII II SACRAMENTUM DE THEOTBERGA RECIPIENDA.  [1Kb]

 Iurans promitto ego talis per hec quatuor sancta Christi euangelia, que manibus meis tango, atque istas sanctorum reliquias, quia senior meus Hlotharius rex, filius quondam pie recordationis Hlotharii serenissimi imperatoris, amodo et deinceps accipiet  Theodbergam uxorem suam pro legitima matrona,  et eam sic habebit in omnibus, sicut decet regem habere reginam uxorem. Et propter iam fatas dissensiones neque in uita, neque in membris, neque a predicto seniore meo Hlothario, neque a nullo hominum ipso instigante aut auxiliante uel etiam consentiente  aliquod malum habebit; sed eam sic habebit,  sicut regem decet habere uxorem legitimam: ea tamen ratione, ut sic se amodo custodiat, sicut decet uxorem suo seniori in omnibus obseruare honorem. Hec sunt nomina eorum qui hoc iurauerunt: De comitibus Milo, Ratharius, Erlandus, Theutmarus, Weremboldus, Rocolfus comes. De uassalis Erleboldus, uulfridus, Eidulfus, Bertmundus, Nithardus, Arnostus. Hoc iuratum est super quatuor Dei euangelia atque pretiosissimum lignum sancte Dominice crucis et alias sanctorum reliquias, in loco qui dicitur uindonissa, die tertia mensis Augusti, indictione 13. Hoc factum est temporibus domni ter beatissimi et coangelici Nicolai apostolici, mediante et constituente Arsenio uenerabili episcopo, misso et apocrisiario summe sancte catholice  atque apostolice sedis, apostolicam habente auctoritatem et legato eiusdem domni Nicolai apostolici. Nomina episcoporum in quorum presentia  et qui interfuerunt, hec sunt: Harduicus archiepiscopus Besintionensis, Remedius archiepiscopus Laudunensis, Ado archiepiscopus Biennensis, Rodlandus archiepiscopus Arelatensis, Aduentius episcopus, Mettensis, Atto episcopus Bardunensis, Franco episcopus sancti Landberti, Rataldus episcopus Stratiburgensis, Fulcricus capellanus et missus imperialis. De regno autem Karoli Isaac episcopus Linguinensis, Erkanraus episcopus Catalaunensis, de quorum manibus ex parte Karoli regis suscepta est Theodberga regina ab Arsenio, uenerabili episcopo et legato apostolice sedis, una cum prenominatis archiepiscopis et episcopis; adstantibus uero in eodem loco de diuersis regnis nobilibus uiris cum multitudine populi publice hec uidentibus et audientibus,  quorum nomina per omnia non ualuimus huic inferre pagine.





HLUDOWICI II IMPERATORIS CONSTITUTIO DE EXERCITU BENEuENTUM PROMOuENDO.  [1Kb]



Constitutio promotionis exercitus obseruationis partibus Beneuenti, sub indictione quinta decima.


1. Quicumque de mobilibus widrigild suum habere potest, pergat in hoste. Qui uero medium widrigild habet, duos iuncti in unum qualitatem instruant, ut bene ire possint. Pauperes uero persone ad custodiam maritimam uel patrie pergant; ita uidelicet, ut qui plus quam decem solidos habet de mobilibus, ad eandem custodiam uadant. Qui uero non plus quam decem solidos habet de mobilibus, nil ei requiratur. Si pater quoque unum filium habuerit, et ipse filius utilior patre est, instructus a patre pergat. Nam si pater utilior est, ipse pergat. Si uero duos filios habuerit, quicumque ex eis utilior fuerit, ipse pergat; alius autem  cum patre remaneat. Quod si plures filios habuerit, utiliores omnes pergant; tantum unus remaneat, qui inutilior fuerit. De fratribus indiuisis, iuxta capitularem domini et genitoris nostri uolumus, ut si duos fuerint, ambo pergant. Si tres fuerint, unus qui inutilior apparuerit, remaneat; ceteri pergant. Si quoque plures omnes utiliores apparuerint, pergant; unus inutilior remaneat. De qua condicione uolumus, ut neque per preceptum, neque per aduocationem, aut quamcumque occasionem excusatus sit, aut comes aut gastaldus uel ministri eorum ullum excusatum habeant; preter quod comes in unoquoque comitatu unum relinquat qui eumdem locum custodiat, et duos cum uxore sua. Episcopi  ergo nullum laicum relinquant. Quicumque enim contra hanc institutionem remanere presumpserit, proprium eius a missis, quod [1250 1Kb] subter ordinatum habemus, presentaliter ad nostrum opus recipere iussimus, et illum foras eiicere.

2. Omnibus enim notum esse uolumus, quia iam a prioribus nostris iuxta hanc institutionem tulte fuerunt, sed pro misericordia recuperare meruerunt. Nunc autem certissime scitote, cuiuscumque proprietas tulta fuerit, uix a nobis promerebitur recuperatione.

3. A fluuio Pado usque Trebia sit missus Iotselmus. Inter Padum et Ticinum Eriulfus. Inter Ticinum et Adda Erembertus. Inter Adda et Addiza Landebertus. Ab Addiza usque Forum Iulii Teodoldus.  Petrus et Arthemius episcopi, iunctis secum missis episcoporum et comitum, Pisa, Luca; Pistoris et Lunis Teutmundus; Florentia, uolterra et Aritio Rodselmus; Clusio et Sena Andreas. In ministerio Witonis, Rimmo et Ioannes episcopus de Forcona. In ministerio uerengari, Hiselmundus episcopus. In littore Italico, Ermefridus, Macedo, et uulfericus.

4. Hi uolumus ut populum eiiciant, et custodiam preuideant, et populum in castella residere faciant, etiam et cum pace. Nam si missus aliquis ausus fuerit pretermittere, quin ominibus [1251 1Kb]  remanserint, presentaliter proprium tollant, et eum foris eiiciant. Et si inuentus fuerit ipse missus, proprium suum perdat. Et si comes aliquem excusatum,  aut bassalum suum, preter quod superius diximus, dimiserit, honorem suum perdat. Similiter eorum ministri, si aliquem dimiserint, et proprium et ministerium perdant.

5. Quod si comes aut bassi nostri aliqua infirmitate detenti remanserint, aut aliquem excusatum retinuerint, aut abbates uel abbatisse si plenissime homines suos non direxerint, ipsi suos honores perdant, et eorum bassalli et proprium et beneficium amittant. De episcopis autem cuiuscumque bassallus remanserint, et proprium et beneficium perdant.

6. Si quoque episcopus absque manifesta infirmitate remanserit, pro tali neglegentia ita emendet, ut in ipsa marcha resideat, quousque alia uice exercitus  illuc pergat.

7. Et ut certissime sciatis quia hanc expeditionem, in quantum Dominus largire dignatus fuerit [1252 1Kb] , plenissime explere uolumus, constituimus ut episcopus, comes, aut bassus noster, si in infirmitate incerta detentus fuerit, episcopus quippe per suum missum, quem meliorem habet, comes uero et bassi nostri per se ipsos hoc sub sacramentum affirment, quod pro nulla occasione remansissent, nisi quod pro certissima infirmitate hoc agere non potuissent.

8. Omnes enim uolumus ut omni hostili apparatu secum deferant, ut cum nos hoc prospexerimus [1253 1Kb] et inbreuiare fecerimus, non neglegentes appareant, sed gratiam quoque nostram habere  mereantur.

9. uestimenta autem habeant ad annum unum, uictualia uero quousque nouum fructum ipsa patria  habere poterit. Fagidis  enim quicumque eundo et redeundo commotionem fecerit, uite incurrat periculum.

10. Et quia etiam temporis congruentia imminet quadragesimale, in quo studenda sunt precepta Dei, constituimus ut quicumque ecclesiam Dei fregerit, adulteria et incendia fecerit, uite incurrat periculum. Quicumque caballum, bouem, friskingas, uestes, arma, uel alia mobilia tollere ausus fuerit, triplici lege componat; et liberum [1254 1Kb] armiscara, id est sella ad suum dorsum, ante nos a suis senioribus dirigatur, et usque ad nostram indulgentiam sustineat. Serui uero flagellentur et tundantur, et illorum domini, que ipsi tulerunt, restituant. Quod si clamor ad seniores uenerit, et ipsi talia non emendauerint,  tunc horum seniores ipsam compositionem faciant, et eadem armiscara, quamdiu nobis placuerit, sufficere compellantur.

11. Et hoc constituimus ut ex utraque parte iustitia seruetur. uidelicet nostri sicut circauicini, que necessaria sunt, emenda. uicini autem nullatenus carius quam suis circauicinis uendere presumant.

12. Qui uero homicidia indiscrete et presumptiose fecerit, uite incurrat periculum.

13. Iter enim erit nostrum per Rauennam, exin mediante mense Martio in Piscaria, et omnis exercitus Italicus nobiscum. Tuscani autem, cum populo qui de ultra ueniunt, per Romam ueniant ad Pontem-curuum, inde Capuam, et per Beneuentum descendant  nobis obuiam Luceria octauo Kalendas Aprilis.





CORONATIO HERMINTRUDIS REGINAE, QUANDO SACRATA EST ANNO 866, MENSE AUGUSTO, IN SYNODO SUESSIONENSI. [1Kb]



Adlocutio duorum episcoporum in ecclesia sancti Medardi quando Hermintrudis fuit consecrata in reginam.


uolumus uos scire, fratres, quia domnus et senior noster Karolus rex gloriosus nostre humilitatis petiit deuotionem, ut auctoritate ministerii nobis a Deo conlati, sicut ipse in regem est unctus et consecratus episcopali auctoritate, unctione sacra et benedictione, ueluti in Scripturis legimus Dominum precepisse ut reges ungerentur et sacrarentur in regiam potestatem, ita uxorem suam dominam nostram in nomine regine benedicamus, sicut et a sede apostolica et a nostris decessoribus antea de aliis factum comperimus. Et ut non uobis sit mirum quare hoc petat, fraternitati uestre rationem reddere maturamus.  uidelicet quia, sicut multis est cognitum, Deus omnipotens sua gratia istud regnum in manus suorum antecessorum mirabiliter adunauit. Quod ipsi decessores sui nobiliter gubernauerunt, et per successiones sua progenies usque ad hec tempora rexit. Et isti nostro seniori Deus filios, sicut uobis notum est, dedit: in quorum nobilitate ad sanctam ecclesiam et regnum, quod Deus illi ad regendum commisit, fideles illius spem maximam se habere sunt gratulati. De quibus ipse aliquos Deo obtulit, ut etiam de fructu uentris sui oblationem Deo offerret. Aliquos Deus adhuc etate immatura sua gratia de hoc seculo rapuit, ne, ut scriptum est, malitia mutaret corda eorum. Aliquibus autem, quod uos non latet, suo iudicio talem passionem permisit incurrere,  sicut fideles illius agnoscuntur dolere. Propterea petit benedictionem episcopalem super uxorem suam uenire; ut talem sobolem ei Dominus de illa dignetur donare, unde sancta Ecclesia solatium, et regnum necessariam defensionem, et fideles illius desiderabile adiutorium, et ista Christianitas optabilem tranquillitatem et legem atque iustitiam, dum illis quos adhuc habet, annuente et cooperante Domino, possit habere. Et de hoc in sanctis Scripturis habemus auctoritatem, quia sicut Dominus ad Abraham dixit: In semine tuo benedicentur omnes gentes, cui iam centenario de nonagenaria uxore Isaac filium dedit, ita et ipsum Isaac uxorem sterilem accipere fecit, ut et in hoc, sicut in multis solet facere, misericordie sue largitatem ostenderet. Et inde dicit  Scriptura, quia deprecatus est Isaac Dominum pro uxore sua, eo quod esset sterilis, et concepit. Et non sit uobis mirum, cur antea hoc non fecit. Quia, sicut sacra Scriptura dicit, in primordio coniunctionis masculi et femine dixit Dominus ad Euam: Ad uirum tuum erit conuersio tua, et ipse dominabitur tui. Et cum iam essent moribus in legitima coniunctione maturi et prouecte etatis Abraham et Sarra, et, ut sanctus Petrus dicit, Sarra obediebat Abrahe, dominum eum uocans, dixit Dominus ad Abraham, quod antea nec ipsi nec alio homini legimus illum dixisse: Omnia que dixerit tibi Sarra, audi uocem eius. Iam enim et Abraham presbyter merito uocabatur, et defecerant muliebria, id est omnis lasciuitas Sarre; et tunc acceperunt  benedictionem seminis benedicti a Domino, in quo benedicuntur omnes gentes. Amen. His ergo fulti auctoritatibus, in dispensandis Dei donis, qui ab illo ministri eius sumus ad hoc constituti, ut Leo dicit, non debemus esse difficiles, nec deuotorum petitiones negligere; maxime si ipsas petitiones euidentibus indiciis ex Dei uiderimus inspiratione conceptas. Quia multiplex misericordia Dei ita saluti humane subuenire decreuit, ut precipue sacerdotum supplicationibus ipsa salus debeat obtineri. Cui operi, ut in sacris literis legimus, ipse Saluator interuenit, nec unquam ab his abest que ministris suis exsequenda commisit dicens: Ecce ego uobiscum sum omnibus diebus. Et si quid per seruitutem nostram bono ordine et gratulando implemus affectu,  ut Leo dicit, non ambigamus per Spiritum sanctum nobis fuisse donatum. Et ideo, fratres, quoniam ita est, et nostra pro uobis ministratio, et uestra erga nos coniuncta deuotio, ut una fiat apud Dominum supplicatio, sicut legimus, quia ad hoc constituti sunt sacerdotes, ut prius pro suis, deinde pro populi orent peccatis, et oratio fiebat sine intermissione ad Deum pro Petro, id est pro omni episcoporum choro, orantibus nobis pro communi nostra, immo pro totius ecclesie ac populi necessitate atque salute, commune uotum etiam uestra communis prosequatur oratio apud eum qui facit unanimes habitare in domo, et uiuit et regnat in secula seculorum. Amen.

 Oratio. Domine sancte, pater omnipotens, eterne Deus, qui potestate uirtutis tue de nichilo cuncta fecisti, et dispositis uniuersitatis exordiis, homini ad imaginem tuam facto inseparabile mulieris adiutorium condidisti, ac femineo corpori de uirili dedisti carne principium, docens quia quod ex uno placuit tibi institui, non liceat ab homine separari, respice propitius super hanc famulam tuam maritali iunctam consortio, que tua se expetit protectione muniri. Sit in ea iugum dilectionis et pacis. Fidelis et casta nubat in Christo, imitatrixque sanctarum permaneat feminarum. Sit amabilis ut Rachel uiro, sapiens ut Rebecca, longeua et fidelis ut Sarra. Nihil in ea ex actibus suis auctor preuaricationis usurpet. Nexa fidei mandatis permaneat, uni thoro  iuncta contactus inlicitos fugiat. Muniat infirmitatem suam robore discipline. Sit uerecundia grauis, pudore uenerabilis, doctrinis celestibus erudita. Sit fecunda in tibi placita sobole, sit probata et innocens. Percipiat per hanc sacram misericordie, et letitie, et exultationis olei unctionem sanitatem mentis, incolumitatem corporis, tutelam salutis, securitatem spei, corroborationem fidei, plenitudinem caritatis. Corona eam, Domine, corona iustitie, corona eam fructibus sanctis et operibus benedictis. Sit meritis et nomine atque uirtute regina, adsistens in hoc seculo fide recta et operibus bonis, et in futuro honore et gloria coronata a dextris regis, in uestitu bonorum operum, circumdata uirtutum uarietate. Fac illam talem sobolem generare que ad  paradisi tui pertineat hereditatem. Presta, Domine, huic famule tue tantum caritatis affectum et misericordie studium atque religionis augmentum, ut tuum iugiter promereatur auxilium. Callidi serpentis ab ea uenena repelle, et lorica fidei indutam scuto salutis eam defende, actus eius corrige, uitam emenda, mores compone, et eam in senectute bona ad celestia regna digneris perducere. Per eundem Dominum nostrum.

Coronet te Dominus gloria et honore et sempiterna protectione. Qui uiuit et regnat.

Deus omnipotens, qui benedixit Adam et Euam dicens: Crescite et multiplicamini, et patriarcharum benedixit coniugia, quique cum Tobia misit Raphel angelum suum, cuius ministerio demonium effugauit  a Sarra uxore ipsius, benedicat te et illam futuram uxorem tuam, ut secundum preceptum Domini effecti duo in carne una, quod Deus iungit, homo non separet, et det uobis benedictionem de rore celi et de pinguedine terre. Benedicimus enim uobis in nomine Domini: qui mittat angelos suos bonos, ut uos custodiant semper, et omnem phantasiam et nequitiam atque uersutiam omnium malignorum spirituum et hominum a uobis depellant, et ab omni inquinamento omnis adulterii, omnibusque insidiis humanis et diabolicis protegant, muniant, et defendant. Gratia domini nostri Iesu Christi, qui amorem et timorem suum iugiter cordibus uestris infundat; ut consenescatis pariter in senectute  bona, et uideatis filios filiorum uestrorum florentes in uoluntate Domini, et pax uobiscum permaneat, atque in fide recta, ac bonis operibus, et concordia bona, et amore coniugali sincero, necnon et in confessione sancte trinitatis et Ecclesie catholice  communione perseuerantes, ad uitam perueniatis eternam. Quod ipse prestare dignetur, cuius regnum et imperium sine fine permanet in secula seculorum. Amen.





HLUDOWICI ET KAROLI CONuENTUS METTIS.  [1Kb]





[NOTA.]

 Anno incarnationis Dominice 868, indictione prima, Mettis ciuitate apud sanctum Arnulfum, he pactiones inter Hludowicum et Karolum gloriosos reges facte sunt, his presentibus. Hincmaro archiepiscopo, Liutberto archiepiscopo, Altfrido episcopo, item Hincmaro episcopo  , Witgario episcopo  , Odone episcopo  , regni Karoli gloriosi regis 29.

Amodo et deinceps ad Dei uoluntatem, et sancte Ecclesie restaurationem et honorem atque defensionem, et ad nostrum communem honorem et saluamentum atque profectum, et ad saluationem ac pacem Christiani populi nobis commissi, isti fratri meo Karolo et consilio et auxilio in uera fraternitate, quantum Deus mihi scire et posse dederit, fidelis adiutor ero. Et si Deus nobis amplius adhuc  de regnis nepotum nostrorum donauerit, et in acquirendo  ac in diuidendo, sicuti plus equaliter aut nos aut nostri communes fideles inuenerint quos communi consensu elegerimus, et in ipsa diuisione consentiendo, et in habendo, et in conseruando atque defendendo, tam istud quod habemus quam et quod nobis de prefatis regnis Dominus concesserit, absque dolositate aut deceptione uel superabreptione illi sincerus auxiliator et cooperator ero, sicut uerus frater uero fratri per rectum esse debet; in hoc, ut ipse similiter erga me conseruet. Mundeburdem autem et defensionem sancte Romane ecclesie pariter conseruabimus; in hoc, ut Romani pontifices nobis debitum honorem conseruent, sicut eorum antecessores nostris antecessoribus conseruauerunt. Sic me Deus adiuuet et isti sancti.


 Similiter et Karolus Hludowico promisit.






KAROLI II CONuENTUS APUD PISTAS.  [1Kb]





[NOTA.]

 Hec que sequuntur capitula constituta sunt a domno nostro Karolo, rege glorioso, cum consilio et consensu episcoporum ac ceterorum Dei et suorum fidelium qui adfuerunt in loco qui dicitur Pistis, anno incarnationis Dominice 869, anno autem regni sui 30, indictione secunda, et ab eo denuntiata sunt a se et ab omnibus fidelibus suis secundum uniuscuiusque ordinem et personam inuiolabiliter conseruanda.

1. De honore et cultu Dei atque sanctarum ecclesiarum in regno nostro decernimus, ut sicut tempore aui et patris nostri exculte et honorate fuerunt, et sicut a nostra largitate honorate et ditate sunt, uel deinceps fuerint, salua equitatis ratione, ita sub immunitate permaneant. Archiepiscopi quoque et episcopi et ceteri sacerdotes ac serui et ancille Dei,  quique uel queque in ordinis sui dignitate, honorem atque immunitatem secundum sacras leges et canones habeant.

2. Ut ab archiepiscopis et episcopis et ab aliis  fidelibus nostris honor regius et potestas ac debita obedientia, atque adiutorium ad regnum nostrum continendum et defensandum, nobis in omnibus et ab omnibus secundum uniuscuiusque ordinem et dignitatem atque possibilitatem, sicut tempore antecessorum nostrorum iuste et rationabiliter consueuerat, exhibeatur.

3. Ut omnes nostri fideles ueraciter sint de nobis securi, quia quantum sciero et iuste ac rationabiliter potuero, Domino adiuuante, unumquemque secundum sui ordinis dignitatem et personam honorare et saluare et honoratum ac saluatum conseruare uolo, et unicuique eorum in suo ordine secundum sibi competentes leges, tam mundanas quam ecclesiasticas,  rectam rationem et iustitiam conseruabo: et nullum fidelium nostrorum contra legem et iustitiam, uel auctoritatem ac iustam rationem, aut damnabo aut dehonorabo, aut opprimam, aut indebitis machinationibus  affligam; et legem, ut prediximus, unicuique competentem, sicut antecessores sui tempore antecessorum meorum habuerunt, in omni dignitate et ordine, adiuuante Domino, conseruaturum perdono, cuilibet duntaxat ex eis qui mihi fideles et obedientes ac ueri adiutores atque cooperatores iuxta suum ministerium et personam, consilio et auxilio secundum suum scire et posse, et secundum Deum ac secundum seculum fuerint, sicut per rectum unusquisque in suo ordine et statu regi suo et suo seniori esse debet. Et capitula que auus et pater noster pro statu et munimine sancte Dei Ecclesie ac ministrorum eius et pro pace ac iustitia populi et quiete regni constituerunt, et que nos cum fratribus nostris regibus et nostris ac eorum fidelibus communiter  constituimus, sed et que nos consilio et consensu episcoporum ac ceterorum Dei et nostrorum fidelium, pro suprascriptis causis in diuersis placitis nostris conseruanda statuimus, permanere inconuulsa decernimus.

4. Ut quia regia nostra potestas hoc, adiuuante Domino, exequi per omnia cupit, regni ministri, quantum Deus scire et posse illis donauerit, episcopis et ceteris sacerdotibus ac seruis et ancillis Dei, ut suum ministerium implere possint, sicut ab antecessoribus nostris imperatoribus et regibus et a nobis constitutum est, adiutorium prestent, et sanctis ecclesiis et sacerdotibus ac seruis et ancillis Dei, secundum sacras leges tam mundanas quam ecclesiasticas, et secundum capitula aui et patris nostri  ac nostra, debitum honorem et immunitatem conseruent et exhibeant, ut quiete pro stabilitate regni ac nostra et illorum salute Dominum exorare possint.

5. Ut episcopi comitibus, missis, et uassis nostris, sed et ipsis suis subditis, tam clericis quam laicis, et comitum ac uassallorum nostrorum hominibus, paternam benignitatem secundum suum ministerium, et debitum honorem ac legem et iustitiam, unicuique secundum suum ordinem ac dignitatem impendant et conseruent, sicut sacre leges tam mundane quam ecclesiastice, et capitula aui et patris nostri decernunt, et sicut in capitulis a nobis et a fratribus nostris regibus ac communibus fidelibus nostris est constitutum, et sicut temporibus aui et  patris nostri iusta et rationabilis consuetudo fuit. Similiter comites et missi ac uassi nostri episcopis ac presbyteris debitam reuerentiam, et uassallis episcoporum legem et iustitiam et debitum honorem impendant, secundum prefatas leges et prefata capitula ac prefatam consuetudinem.

6. Ut si episcopi suis clericis iniuste fecerint, secundum quod sacri canones et sacre leges, quas ecclesia catholica probat et seruat, prefigunt, hoc eorum iudicio, quorum interest, emendare procurent.

7. Ut si episcopi suis laicis iniuste fecerint, et ipsi laici se ad nos inde reclamauerint, nostre regie potestati secundum nostrum et suum ministerium  ipsi archiepiscopi et episcopi obediant, ut secundum sanctos canones, et iuxta leges quas ecclesia catholica probat et seruat, et secundum capitula aui et patris nostri, hoc emendare curent, et sicut temporibus aui et patris nostri iusta et rationabilis consuetudo fuit.

8. Ut presbyteri parochiani suis senioribus debitam reuerentiam et competentem honorem atque obsequium secundum suum ministerium impendant, sicut in legibus sacris et in prefatis capitulis continetur, et sicut temporibus aui et patris nostri iusta et rationabilis consuetudo fuit. Quod si ipsi presbyteri non fecerint, seniores illorum episcopis, non per occasionem aut malitiam, sed per rationem et ueritatem, hoc innotescere studeant; et episcopi  presbyteros secundum suum ministerium et leges ecclesiasticas taliter castigent, ut hoc illos emendare delectet; qualiter cum necessaria benignitatis concordia et illi pro senioribus suis orare, et seniores illorum sacra officia et diuina mysteria puro corde per illos suscipere possint.

9. Ut si abbates uel abbatisse, aut comites seu uassi nostri, aut ceteri laici clericos probabilis uite et doctrine episcopis canonice consecrandos suisque in ecclesiis constituendos obtulerint, nulla qualibet occasione eos episcopi uel ministri eorum reiiciant; et episcopi preuideant quem honorem presbyteri pro ecclesiis suis senioribus suis tribuere debent. Et episcopi parochias et decimas antiquis ecclesiis seruent; et seniores immunitatem de manso ad ecclesiam  dato conseruent: et non sine auctoritate uel consensu episcoporum, presbyteri in quibuslibet ecclesiis constituantur uel expellantur, sicut in primo libro capitulorum aui et patris nostri, et sicut in capitulis patris nostri, anno 16 imperii eius factis, continetur. Et senioribus presbyterorum hoc sufficiat, et amplius per ingeniosas machinationes a presbyteris non exigant uel exquirant, nisi sicut in eisdem capitulis aui et patris nostri ac nostris est constitutum, ne Deum offendant, et pro lucro terreno, quod absit, suas animas perdant, et nostram offensam incurrant, ac post debitam emendationem dignam harmiscaram a nobis dispositam sustineant. Et episcopi tam seniores presbyterorum quam presbyteros, sed et seipsos, custodiant, ne laici per  ignorantiam, et presbyteri per necessitatem, et ipsi episcopi uel ministri eorum per cupiditatem et auaritiam, quod absit, in Simoniacam heresim cadant; quia, ut sanctus Gregorius dicit, qui premio uel gratia aut supplicatione indebita ad sacros ordines accedit uel promouetur, hereticus a Domino deputatur, tam ille qui promouetur, quam ille a quo taliter promouetur, et cuius interuentu taliter promouetur; et qui pro tali ordinatione inlicita quolibet malo ingenio, quod Deum latere non potest, aliquid dederit uel acceperit, uel mediator factus fuerit, a Deo, sicut canones Dei spiritu conditi demonstrant, condemnatur per illorum iudicium qui cum Deo in celis regnant et in terris miraculis coruscant. Damnantur  utique in presenti seculo, comburendi igne perpetuo, tales negotiatores praui, cum quod iuste bene meritis dare gratis debent, iustitiam, sicut Iudas Christum, qui, ut dicit Apostolus, factus est nobis a Deo iustitia, uendidit, ita et isti Deum patrem omnipotentem, et eandem iustitiam Christum, atque consubstantialem illis sanctum Spiritum, qui per impositionem manuum sacerdotalium hominibus tribuitur, quoniam sancte Trinitatis una est natura, uoluntas, et operatio, gradus ecclesiasticos temporali commodo dantes uel accipientes uendunt; et qui pretium proinde donant, emunt peccatum, et heretici fiunt; et qui premium proinde accipiunt, sicut idem sanctus demonstrat Gregorius, facti et ipsi heretici eos malitie sue gladiis occidunt quos uiuificare  orationis sue intercessione debuerunt.

10. Ut nemo episcopus, nemo presbyter excommunicet aliquem, antequam causa probetur propter quam ecclesiastici canones hoc fieri iubent, et donec illum qui peccauit, et inde aut sponte confessus aut aperte conuictus fuerit, secundum euangelicum [1255 1Kb] preceptum, ut ad emendationem et penitentiam redeat, commonitum habeat. Qui peccator si commonitus de certa et manifesta causa ut ad emendationem et correptionem redeat, inobediens et incorrigibilis permanserit, et ad emendationem redire noluerit, et excommunicationem canonicam de causis designatis et manifestis paruipenderit, regiam uel rei publice potestatem per se uel per ministros suos aut per litteras suas episcopus adeat, ut constringatur,  quatenus ad emendationem ac penitentiam isdem peccator redeat; ne dicatur nobis a Domino quod olim populo ueteri ab eo legimus dictum: Anathema in medio tui. Non poteris stare coram inimicis tuis. Si autem idem peccator de manifesta et comprobata uel a se sponte confessa causa ad penitentiam uenire uoluerit, sed ipsam penitentiam propter faidam secundum canones suscipere et quiete agere non potuerit, episcopus per se uel per ministros aut per litteras suas regiam nostram uel rei publice nostre potestatem adeat, ut ipsa faida secundum constitutionem aui et patris nostri legaliter pacificetur, aut iuxta leges secundum quas in aliis regionibus quilibet uiuunt sedetur . Et tunc peccator medicinam penitentie secundum sacros  canones, cum pia et salubri discretione, secundum regulas sacras suscipiat et peragat, et reconciliationem atque communionem percipiat, sicut in eisdem sacris regulis discretissime et misericorditer continetur.

11. Ut comites et missi ac uassi nostri et ministeriales regni nostri, unusquisque secundum ordinem et dignitatem ac possibilitatem suam, pacem et iustitiam in suis ministeriis faciant, et iuste omnes sub Dei respectu iudicent, attendentes quod Dominus  omnibus iudicantibus dicit: In quo iudicio iudicaueritis, iudicabitur de uobis. Et: Beati qui custodiunt iudicium et faciunt iustitiam in omni tempore.

12. Ut episcopi atque abbates, et comites ac uassi nostri, et omnes fideles laici, concordi dilectione et unanimi uoluntate ad Dei et sancte ecclesie ac nostrum et regni nostri honorem et statum atque communem nostram saluationem, sine inuidia et maliuolentia atque indebita contentione, communiter decertare procurent, ut pax et iustitia, et uera cum Dei uoluntate concordia, inter nos omnes et in regno nostro maneat; quia, sicut sancta Scriptura dicit: Iustitia eleuat gentem, miseros facit populos peccatum. Et ubi non est uera cum Dei uoluntate concordia, ibi nisi ad iudicium non habitat Deus, qui, sicut  psalmus dicit, facit unanimes habitare in domo, id est, in sancta ecclesia. In qua fideliter consistentibus spiritum caritatis infundit; qui propter nimiam caritatem suam, qua dilexit nos, tradidit semetipsum pro nobis; et cum essemus mortui in peccatis nostris, conuiuificauit nos in semetipso, ut essemus sancti et immaculati in conspectu eius in caritate, et simus sectatores bonorum operum, in quibus cum fide recta perseuerantes perueniamus omnes, ipso preueniente adiuuante et subsequente, ad regna celorum.

13. [1256 1Kb] Episcopi priuilegia Romane sedis et regum precepta ecclesiis suis confirmata uigili solertia custodiant, ut exinde auctorabili firmitate tueantur. Nonas et decimas, unde statutum est, absque alicuius  contradictu recipiant. De terris censalibus et potestate ecclesie sue et culturis indominicatis et absitatibus et manufirmatis maior ecclesia, que caput episcopatus est, decimam recipiat: similiter et de carruca [1257 1Kb] indominicata. De mansis hereditariis presbyter parochie, sicut constitutum est, decimum consequatur. Et ne de hoc contentio oriatur, summopere cauendum est.



Adnuntiatio Karoli regis.

1. uolumus uos scire quia secundum consuetudinem antecessorum nostrorum considerauimus in hoc placito cum episcopis et ceteris fidelibus nostris de honore sancte ecclesie et episcoporum ac ceterorum seruorum Dei, ut debitum honorem habeant, sicut tempore antecessorum nostrorum habuerunt. Et  hominibus fidelibus nostris, unicuique in suo ordine, legem et iustitiam conseruabimus, sicut eorum antecessores tempore antecessorum nostrorum habuerunt.

2. Et uolumus atque iubemus ut uassalli episcoporum, abbatum et abbatissarum, atque comitum et uassorum nostrorum, talem legem et iustitiam apud seniores suos habeant, sicut eorum antecessores apud illorum seniores tempore antecessorum habuerunt. Et si aliquis episcopus, abbas aut abbatissa,  uel comes ac uassus noster, suo homini contra rectum et iustitiam fecerit, et se inde ad nos reclamauerit, sciat, quia sicut ratio et lex atque iustitia est, hoc emendare faciemus.

3. Et uolumus atque iubemus, ut episcopi atque abbates, comites ac uassi nostri, concordi dilectione et unanimi uoluntate ad Dei et sancte Ecclesie ac nostrum et regni nostri honorem et statum atque communem nostram saluationem decertare procurent, ut pax et iustitia et uera cum Dei uoluntate concordia inter nos omnes et in regno nostro maneat, et omnes ita sint semper parati, ut si nobis necessitas euenerit, ad defensionem patrie contra  paganos aut contra alios Dei et nostros inimicos, sicut consuetudo fuit tempore antecessorum nostrorum, absque mora, statim ut eis nuntiatum fuerit, possint uenire.

4. Et uolumus ut sciatis, quia commendamus, ut unusquisque de sua opera tale certamen habeat, sicut scit necesse esse ad defensionem istius sancte Dei Ecclesie, secundum nostram commendationem. Gratias uobis agimus, quia fideliter secundum nostram commendationem in nostro uenistis seruitio. Et ite cum Dei gratia sani et salui, et Deus nobis concedat, ut iterum cum sanitate et gaudio ad suam uoluntatem reconiungamur.





KAROLI II CORONATIO IN REGNO HLOTHARII.  [1Kb]





[NOTA.]

 Ordo qualiter Karolus rex fuit coronatus in Mettis ciuitate anno 869 in mense Septemb. u Idus Septemb. que euenit die ueneris, cum istis episcopis, uidelicet Hincmaro archiepiscopo, Aduentio, Hattone, Arnulfo, Francone, Hincmaro, et Odone, quando quondam rex Hlotharius, filius Hlotharii imperatoris, fuit mortuus in Placentia ciuitate.

Anno incarnationis Dominice 869, indictione secunda, u Idus Septembris, Mettis ciuitate in ecclesia sancti Stephani martyris, hec que sequuntur capitula Aduentius, episcopus ipsius ciuitatis, coram rege et episcopis qui adfuerunt, populo et scripto et uerbis denuntiauit.

1. uos scitis, et multis in plurimis regnis est cognitum, quantos et quales euentus tempore senioris nostri, quem hactenus habuimus, pro causis notissimis  communiter sustinuimus, et quanto dolore quantaque angustia de illius infausta morte nuper cordibus perculsi sumus. Unde unicum refugium et singulariter salubre consilium, rege et principe nostro destituti ac desolati, nobis omnibus esse considerauimus, ut ieiuniis et orationibus ad eum nos conuerteremus qui est adiutor in oportunitatibus, in tribulatione, et cuius est consilium ac cuius est regnum, et ut scriptum est, cui uoluerit dabit illud, et in cuius manu corda sunt regum, et facit unanimes habitare in domo, soluens medium parietem, et faciens utraque unum; deprecantes ipsius misericordiam, ut daret nobis regem ac principem secundum cor suum, qui in iudicio et iustitia nos in omni ordine ac professione regeret, saluaret, atque defenderet  iuxta uoluntatem eius, et corda omnium nostrorum unanimiter in eum inclinaret atque uniret, quem ipse ad salutem et profectum nostrum prescitum et electum atque predestinatum habebat secundum misericordiam suam.

2. Quia denique uoluntate Dei, qui uoluntatem timentium se facit et deprecationes eorum exaudit, in concordi unanimitate nostra uidemus hunc regni huius heredem esse legitimum, cui nos sponte commisimus, domnum uidelicet presentem regem ac  principem nostrorum Karolum, ut nobis presit et prosit, uidetur nobis, si uobis placet, ut sicut post illius uerba uobis manifestabimus, signo certissimo demonstremus, quia illum a Deo electum et nobis datum principem credimus, et eidem largitori Deo ex suis beneficiis non simus ingrati; sed gratiarum actiones illi referentes, oremus, quatenus et eum nobis ad salutem et defensionem sancte sue ecclesie, et ad auxilium atque profectum omnium nostrum cum salute ac pace et tranquillitate nobis conseruet diutius; et nos fideli deuotione illi obsequentes, atque optata saluatione fruentes, sub illius administratione in suo gubernet seruitio.

3. Et si illi placet, dignum ipsi et necessarium nobis esse uidetur, ut ex eius ore audiamus, quod a  Christianissimo rege fideli et unanimi in seruitio illius populo, unicuique in suo ordine, conuenit ac deuota mente suscipere.

Post hec rex Karolus hec que sequuntur per se in eadem ecclesia cunctis qui affuerunt denuntiauit.

Quia sicut isti uenerabiles episcopi unius ex ipsis uoce dixerunt, et certis indiciis ex uestra unanimitate monstrauerunt, et uos acclamastis, me Dei electione ad uestram saluationem et profectum atque regimen et gubernationem huc aduenisse, sciatis me honorem et cultum Dei atque sanctarum ecclesiarum, Domino adiuuante, conseruare, et unumquemque uestrum secundum sui ordinis dignitatem et personam, iuxta meum scire et posse, honorare et saluare  et honoratum ac saluatum tenere uelle, et unicuique in suo ordine secundum sibi competentes leges, tam ecclesiasticas quam mundanas, legem et iustitiam conseruare; in hoc, ut honor regius et potestas, ac debita obedientia, atque adiutorium ad regnum mihi a Deo datum continendum et defensandum, ab unoquoque uestrum secundum suum ordinem et dignitatem atque possibilitatem mihi exhibeatur, sicut uestri antecessores fideliter, iuste et rationabiliter, meis antecessoribus exhibuerunt.

 Et post hec Hincmarus, Remorum episcopus, hec que sequuntur capitula, iubente ac postulante Aduentio, ipsius ciuitatis episcopo, ac ceteris episcopis Treuirorum prouincie, Attone scilicet ecclesie uiridunensis episcopo, et Arnulfo Tullensis ciuitatis episcopo, Francone Tungrensis ciuitatis episcopo, conhibentibus prouincie Remorum episcopis, coram episcopis et rege cunctisque qui publice adfuerunt in eadem ecclesia publice denuntiauit.

1. Ne alicui forte uideatur incongrue ac presumptiose, me ac prouincie nostre uenerabiles cepiscopos facere, quoniam de altera prouincia ordinationi et causis huius prouincie nos immiscemus, sciat nos contra canones sacros non agere, quoniam Remensis et Treuerensis ecclesie in hac regione Belgica  cum sibi commissis ecclesiis sorores et comprouinciales habentur, sicut auctoritas ecclesiastica et antiquissima demonstrat consuetudo. Ac per hoc unanimi consensu et synodalia iudicia exercere, et que a sanctis Patribus constituta sunt, debent concorditer custodire; hac priuilegii conditione seruata, ut qui prior de Remensi et Treuerensi episcopo fuerit ordinatus, prior etiam habeatur.

2. Et lex diuinitus inspirata precipit dicens: Si transieris per messem amici tui colligens spicas, manu confricabis ad manducandum, falcem autem non mittas, uel falce non metas. Messis est populus, ut Dominus monstrat in Euangelio dicens: Messis quidem est multa, operarii autem pauci. Rogate dominum messis, ut mittat operarios in messem suam; quia uos pro  nobis episcopis debetis orare, ut uobis digna possimus loqui. Messis autem amici est populus in prouincia alteri metropolitano commissa. Unde uos hortando, quasi manu operis confricando, ad Dei uoluntatem et uestram salutem in corpus unitatis ecclesie ualemus et debemus traiicere. In parochianos autem prouinciarum aliis metropolitanis commissarum falcem iudicii non mittimus, quia nec est unde, nec nostrum esse consideramus.

3. Est et alia causa, quia isti uenerabiles domini et confratres nostri prouincie istius episcopi, non habentes metropolitanum episcopum, exiguitatem nostram sic in suis, sicut et in specialibus nostris causis, nos fraterna caritate iubent et commonent agere. Est ita, domini fratres? Et responderunt ipsi  episcopi: Ita est.

4. Preter ea que domnus episcopus et frater noster Aduentius uobis ex sua et ceterorum suorum ac nostrorum fratrum et uenerabilium episcoporum uoce dixit, in hoc etiam animaduertere potestis uoluntatem Dei esse, ut presens domnus et rex noster, qui in parte regni quam hactenus tenet et tenuit, et nobis ac ecclesiis nostris et populo sibi commisso utiliter preest ac prefuit, et salubriter prodest et profuit, inde ad hunc locum Domino ducente peruenerit, quo etiam uos eius inspiratione confluxistis et ipsi uos sponte commendastis, cuius instinctu animantia omnia in arcam Ne, significantem ecclesie unitatem, nullo cogente conuenerunt, quia sancte memorie  pater suus domnus Hludouicus, pius imperator augustus, ex progenie Hludowici regis Francorum inclyti, per beati Remigii Francorum apostoli catholicam predicationem cum integra gente conuersi, et cum tribus Francorum millibus, exceptis paruulis et mulieribus, uigilia sancti Pasche in Remensi metropoli baptizati, et celitus sumpto chrismate, unde adhuc habemus, peruncti et in regem sacrati, exortus per beatum Arnulfum, a cuius carne idem Hludouicus pius augustus originem duxit carnis, et a Stephano papa Romano ante sancte Dei genitricis et semper uirginis Marie altare Remis in imperatorem est coronatus, et demum factione quorumdam terreno imperio destitutus, in predictam regni partem unanimitate episcoporum et fidelis populi ante sepulchrum  sancti Dionysii, eximii martyris, ecclesie sancte est redditus, et in hac domo, ante hoc altare protomartyris Stephani, cuius nomen interpretatum resonat coronatus, per Domini sacerdotes, acclamatione fidelis populi, sicut uidimus qui adfuimus, corona regni est imperioque restitutus. Et quia, ut in historiis sacris legimus, reges quando regna obtinuerunt, singulorum regnorum sibi diademata imposuerunt, non incongruum uidetur istis uenerabilibus episcopis, si uestre unanimitati placet, ut in obtentum regni, unde uos ad illum sponte conuenistis et ei uos commendastis, sacerdotali ministerio ante altare hoc coronetur, et sacra unctione Domino consecretur. Quod si uobis placet, propriis uocibus consonate. Et in hoc conclamantibus omnibus, dixit  idem episcopus: Agamus ergo unanimiter Deo gratias, decantantes, Te Deum laudamus.

Et post hec ab episcopis cum benedictione sacerdotali est idem rex coronatus.


BENEDICTIONES SUPER REGEM KALORUM ANTE MISSAM ET ALTARE SANCTI STEPHANI.

Aduentius episcopus Mettensis. Deus, qui populis tuis indulgentia consulis et amore dominaris, da huic famulo tuo spiritum sapientie, qui dedisti regimen discipline; ut tibi toto corde deuotus, et in regni regimine maneat semper idoneus, et in bonis operibus perseuerans, ad eternum regnum te duce ualeat peruenire. Per Dominum, etc.

Hatto uirdunensis. Gratie tue, quesumus, Domine,  huic famulo tuo tribue largitatem; ut mandata tua te operante sectando, consolationem presentis uite percipiat et future. Per Dominum, etc.

Arnulfus Tullensis. Nostris, quesumus, Domine, in regimine istius famuli tui propitiare temporibus; ut tuo munere dirigatur et nostra securitas et deuotio christiana. Per Dominum.

Franco Tungrensis. Da, quesumus, Domine, huic famulo tuo salutem mentis et corporis; ut bonis operibus inherendo, tua semper mereatur uirtute defendi. Per Dominum.

Hincmarus Laudunensis. Benedictionem tuam, Domine, hic famulus tuus accipiat: qua corpore saluatus et mente, et gratam tibi semper exhibeat  seruitutem, et propitiationis tue beneficia semper inueniat. Per Dominum.

Odo Bellouacensis. Conserua, quesumus, Domine, hunc famulum tuum, et benedictionum tuarum propitius ubertate purifica, ut eruditionibus tuis semper multiplicetur et donis. Per Dominum.

Benedictio Hincmari archiepiscopi. Extendat omnipotens Dominus dexteram sue benedictionis, et effundat super te donum sue propitiationis, et circumdet te felici muro custodie sue protectionis, sancte Marie et omnium sanctorum intercedentibus meritis. Amen.

Indulgeat tibi mala omnia que gessisti, et tribuat tibi gratiam et misericordiam quam humiliter ab eo deposcis; liberetque te ab aduersitatibus cunctis et  ab omnibus uisibilium et inuisibilium inimicorum insidiis. Amen.

Angelos suos bonos semper et ubique, qui te precedant, comitentur, et subsequantur, ad custodiam tui ponat: et a peccato, seu gladio, et ab omnium periculorum discrimine te sua potentia liberet. Amen.

Inimicos tuos ad pacis caritatisque benignitatem conuertat, et apud odientes te gratiosum et amabilem faciat. Pertinaces quoque in tui insectatione et odio confusione salutari induat. Super te autem sanctificatio sempiterna effloreat. Amen.


 Ad ista uerba, Coronet te Dominus, inunxit eum Hincmarus archiepiscopus de chrismate ad dextram auriculam, et in fronte usque ad sinistram auriculam, et in capite.

Coronet te Dominus corona glorie in misericordia et miserationibus suis, et ungat te in regni regimine oleo gratie Spiritus sancti sui, unde unxit sacerdotes, reges, prophetas, et martyres, qui per fidem uicerunt regna, et operati sunt iustitiam, atque adepti sunt promissiones; eisdemque promissionibus gratia Dei dignus efficiaris, quatenus eorum consortio in celesti regno perfrui merearis. Amen.

uictoriosum te atque triumphatorem de uisibilibus atque inuisibilibus hostibus semper efficiat; et sancti nominis sui timorem pariter et amorem continue cordi tuo infundat; et in fide recta ac bonis operibus perseuerabilem reddat; et pace in diebus tuis concessa, cum palma uictorie te ad perpetuum  regnum perducat. Amen.

Et qui te uoluit super populum suum constituere regem, et in presenti seculo felicem et eterne felicitatis tribuat esse consortem. Amen

 Clerum ac populum, quem sua uoluit opitulatione tue subdere ditioni, sua dispensatione et tua administratione per diuturna tempora te faciat feliciter gubernare; quo diuinis monitis parentes, aduersitatibus omnibus carentes, bonis omnibus exuberantes, tuo ministerio fideli amore obsequentes, et in presenti seculo pacis tranquillitate fruantur, et tecum eternorum ciuium consortio potiri mereantur. Amen. Quod ipse prestare dignetur.


Ad ista uerba, Coronet te Dominus, miserunt illi episcopi coronam in capite.

Coronet te Dominus corona glorie atque iustitie; ut cum fide recta et multiplici bonorum operum fructu ad coronam peruenias regni perpetui, ipso largiente cuius est regnum est imperium in secula  seculorum.


Ad ista uerba, Det tibi Dominus uelle, dederunt illi palmam et sceptrum.

Det tibi Dominus uelle et posse que precipit, ut in regni regimine secundum uoluntatem suam proficiens, cum palma perseuerantis uictorie ad palmam peruenias glorie sempiterne. Gratia Domini nostri Iesu Christi, qui uiuit.

Orationes in missa. Da nobis, omnipotens Deus, ut beati Gorgonii martyris tui ueneranda solemnitas et deuotionem nobis augeat et salutem. Per Dominum.

Quesumus, omnipotens, ut famulus tuus, qui tua miseratione suscepit regni gubernacula, a te uirtutum etiam percipiat incrementa: quibus decenter ornatus, et uitiorum monstra uitare, et ad te, qui uia ueritas  et uita es, gratiosus ualeat peruenire. Qui uiuis et regnas cum Deo.

Super oblata. Respice, Domine, munera populi tui sanctorum festiuitate uotiua, et tue testificatio ueritatis nobis proficiat ad salutem. Per Dominum.

Munera, quesumus, Domine, oblata sanctifica; ut et nobis Unigeniti tui corpus et sanguis fiant, et Karolo regi nostro ab obtinendam anime corporisque salutem, te largiente, usquequaque proficiant. Per eundem.

Post communionem. Sacramentorum tuorum, Domine, communio sumpta nos saluet, et in tue ueritatis luce confirmet. Per Dominum.

Hec, Domine, communio salutaris famulum tuum  ab omnibus tueatur aduersis: quatenus et ecclesiastice pacis obtineat tranquillitatem, et post istius temporis decursum ad eternam perueniat hereditatem. Per Dominum.






HLUDOWICI GERMANICI ET KAROLI II PACTIO AQUENSIS.  [1Kb]

 Anno incarnationis Domini nostri Iesu Christi 870, indictione III, pridie Nonas Martii, anno 32 Karoli gloriosi regis, Aquisgrani palatio he pactiones inter ipsum et Hludowicum regem fratrem ipsius facte sunt.



Ingelramnus comes ex parte Karoli regis.


Sic promitto ex parte senioris mei, quod senior meus Karolus rex, fratri suo Hludowico regi, talem portionem de regno Hlotharii regis consentit habere, qualem aut ipsi iustiorem et plus equaliorem, aut  communes fideles eorum inter se inuenerint. Nec eum in ipsa portione, uel in regno quod antea tenuit, per aliquam fraudem uel subreptionem decipiet aut forconsiliabit, si frater suus Hludowicus eandem firmitatem et fidelitatem, quam ex parte senioris mei illi habeo promissam, iste frater suus Hludowicus seniori meo ex parte sua, quandiu uixerit, inuiolabiliter seruauerit.



Item Leutfridus comes ex parte Hludowici regis.

Sic promitto ego ex parte senioris mei, quod senior meus Hludowicus rex, fratri suo Karolo regi, talem portionem de regno Hlotharii regis consentit habere, qualem aut ipsi iustiorem aut plus equaliorem, aut communes fideles eorum inter se inuenerint.  Nec eum in ipsa portione, uel in regno quod antea tenuit, per aliquam fraudem uel subreptionem decipiet aut forconsiliabit, si frater suus Karolus eandem firmitatem et fidelitatem quam ex parte senioris mei illi habeo promissam, iste frater suus Karolus seniori meo ex sua parte, quandiu uixerit, inuiolabiliter seruauerit.

Hec eadem tertius Theodoricus comes ex parte gloriosi regis Karoli, et quartus Radulfus comes ex parte Hludowici prosecuti sunt.

Isti presentes fuerunt: Leutbertus archiepiscopus, Altfridus episcopus, Odo episcopus, Adalelmus comes, Ingelramnus comes, Liutfridus comes, Theodoricus comes, item Adalelmus comes.





HLUDOWICI GERMANICI ET KAROLI II DIuISIO REGNI HLOTHARII.  [1Kb]

 Anno incarnationis Dominice 870, regni Karoli 33, indictione 3, 6 Idus Augusti, inter gloriosos reges Karolum et Hludowicum fuit hec diuisio regni facta in Procaspide super fluuium Mosam.



Et hec portio quam sibi Hludowicus accepit.

Coloniam, Treuiris, Uttrecht, Strastburg, Basulam; abbatiam Suestre, Berch, Niu-Monasterium, Castellum, Indam, sancti Maximini, Ephterniacum, Horream, sancti Gangulfi, Fauerniacum, Pollemniacum, Luxoium, Luteram, Balmam, Offonis uillam, Meieni monasterium, sancti Deodati, Bodonis monasterium, Stiuagium, Romerici montem, Morbach, sancti Gregorii, Mauri monasterium, Eboresheim, Hoinowa, Masonis monasterium, Hoinborch, sancti Stephani Strastburch, Erenstein, sancti Ursi in Salodoro,  Grandiuallem, Altam petram, Lustenam, uallem Cluse, Castellum Carnonis, Heribodesheim, abbatiam de Aquis, Henchirche, Augstchirche; comitatus Testrabant, Batua, Hattuarias, Masau subterior de ista parte, item Masau superior quod illa parte est, Liugas quod de ista parte est, districtum Aquense, districtum Trectis, in Ripuarias comitatus quinque, Megenensium, Bedagowa, Nitachowa, Sarachowa subterior, Blesitchowa, Selme, Albechowa, Suentisium, Calmontis, Sarachowa superior, Odornense quod Bernardus habuit, Solocense, Basiniachum, Elischowe, Warasch, Scudingum, Emaus, Basalchowa in Elisatio comitatus duos, de Frisia duas partes de regno quod Lotharius habuit. Super istam diuisionem propter pacis et caritatis custodiam superaddimus  istam adiectionem: ciuitatem Mettis cum abbatia sancti Petri et sancti Martini et comitatu Moslensi, cum omnibus uillis in eo consistentibus, tam dominicatis quam et uassallorum; de Arduenna sicut flumen Urta surgit inter Bislane et Tumbas,  ac decurrit in Mosam, et sicut recta uia pergit in Bedensi, secundum quod communes nostri missi rectius inuenerint---excepto quod de Condrusto est ad partem orientis trans Urtam---et abbatias Prumiam et Stabolau, et omnibus uillis dominicatis et uassallorum.



Et hec est diuisio quam Karolus de eodem regno sibi accepit.

Lugdunum, uesontium, uienna, Tungris. Tullum, uiridunum, Cameracum, uiuarias, Ucetiam, Montemfalconis, sancti Michelis, Gillini monasterium, sancte Marie in Bisantione, sancti Martini in eodem loco, sancti Augentii, sancti Marcelli, sancti Laurentii Leudensi, Sennonem, abbatiam Niellam, Molburium, Laubias, sancti Gaugerici, sancti Saluii,  Crispinno, Fossas, Marilias, Hunulficurt, sancti Seruatii, Maalinas, Ledi, Sunniacum, Antonium, Condatum, Mesrebecchi, Tidiuinni, Lutosa, Calmontis, sancte Marie in Deomant, Echa, Andana, Wasloi, Altum-Montem; comitatus Texandrum, in Bracbanto comitatus quatuor, Cameracensem, Hainoum, Lomensem, in Hasbanio comitatus quatuor, Masau superior de ista parte Mose, Masau subterior de ista parte, Liugas quod de ista parte est Mose et pertinet ad ueosatum, Scarponinse, uiridunense, Dulmense, Arlon, Waurense comitatus duos, Mosminse, Castricium, Condrust, de Arduenna sicut flumen Urta surgit inter Bislanc et Tumbas ac decurrit ex hac parte in Mosam, et sicut recta uia ex hac  parte occidentis pergit in Bedensi, secundum quod missi nostri rectius inuenerint; Tullense, aliud Ordonense quod Tetmarus habuit, Barrense, Portense, Salmoringum, Lugdunense, uiennense, uiuarias, Uccericium, de Frisia tertiam partem.





KAROLI II CONuENTUS APUD GUNDULFI uILLAM.  [1Kb]

 Anno incarnationis dominice 872 [1258 1Kb] indictione quinta, quinto idus Septembris, in placito generali apud Gundulfi uillam,---cum [1259 1Kb] Hludowicus sacramenta superius scripta disrupisset et equiuoco suo itidem Hludowico imperatori se coniunxisset, et sacramenta que superius scripta sunt fieri iussisset Ingilberga regina et legatis sedis apostolice, Formoso scilicet et Gaderico [1260 1Kb] , presentibus,---hac tempestate urgente, episcopi omnes ex regno gloriosi regis Karoli hanc professionem infra scriptam fecerunt, et omnes laici hoc sacramentum similiter infra scriptum iurauerunt.



Professio episcoporum.

Quantum sciero et potuero, adiuuante Domino, consilio et auxilio secundum meum ministerium fidelis  uobis adiutor ero, ut regnum quod uobis Deus donauit uel donauerit, ad ipsius uoluntatem et sancte ecclesie ac debitum regium honorem uestrum et uestram fideliumque uestrorum saluationem habere et obtinere et continere possitis.



Sacramentum laicorum.

Quantum sciero et potuero, adiuuante Domino, et auxilio fidelis uobis adiutor ero, ut regnum quod habetis ad Dei uoluntatem et sancte ecclesie et uestrum  honorem atque ad uestram saluationem continere possitis, et quod Deus adhuc uobis concesserit, adquirere et contra omnes homines defendere ualeatis.



Generale omnium fidelium.

Sic promitto ego, quia de isto die inantea isti seniori meo, quandiu uixero, fidelis et obediens et adiutor, quantumcumque plus et melius sciero et potuero, et consilio et auxilio secundum meum ministerium in omnibus ero, absque fraude et malo ingenio, et absque ulla dolositate uel seductione seu deceptione, et absque respectu alicuius persone; et neque per me, neque per missum, neque per litteras, sed neque per emissam seu intromissam personam, uel quocumque modo ac significatione  contra suum honorem et sancte ecclesie atque regni illi commissi quietem et tranquillitatem atque soliditatem machinabo uel machinanti consentiam, neque unquam aliquod scandalum mouebo, quod illius presenti uel future saluti contrarium uel nociuum esse possit. Sic me Deus adiuuet et ista sanctorum patrocinia.





KAROLI II CAPITULARE CARISIACENSE.  [1Kb]





[NOTA.]

 Anno incarnationis Dominice 873, indictione uI, pridie Nonas Ianuarii hec que sequuntur capitula domnus rex Karolus in Carisiaco palatio cum fidelium suorum consilio decreuit, et per suum regnum denuntiari et obseruari mandauit [1261 1Kb] .

Quia necesse est, ut quod male reincrescit, iterum recidatur, de constitutionibus antecessorum nostrorum et nostris, que in illorum et nostris capitulis constitute sunt, ad resecanda mala que specialiter iterum remergunt, missis et comitibus nostris firmiter exequenda proponimus, id est, ut quando missi uel comites nostri latronem uel aliquem malefactorem uel infidelem nostrum forbannierint, hoc nobis in nostro palatio et aliis missis et comitibus scire faciant, ut si ad nostram curtem uenerit, inde faciamus quod nostrum est. Et si de uno missatico uel  comitatu in alium missaticum uel comitatum fugerit,  missus uel comes in cuius missaticum fugerit, per fideiussores constringat, ut uelit nolit illuc reueniat, et ibi malum emendet ubi illud perpetrauit. Et si fideiussores non habuerit, sub custodia illum habeat, donec ad illum comitem, in cuius comitatu forbannitus fuerit, illum reuenire faciat. Et si alodem habuerit uel in illo comitatu unde fugit, uel in illo comitatu ad quem fugit, comes ipsum alodem in fiscum recipiat. Et qui talem forbannitum receperit, secundum quod constitutum est in capitularibus aui et patris nostri in libro tertio, si Francus est, cum duodecim similibus Francis iuret quod ipsum latronem uel forbannitum esse non scisset, licet pater eius sit, aut frater aut propinquus. Si hoc iurare non potuerit, uel ab alio conuictus fuerit quod latronem  uel malefactorem aut infidelem nostrum forbannitum  in hospitio suscepisset, sicut ipse forbannitus et ut infidelis iudicetur.

2. Ut comites et missi nostri maximam curam adhibeant, quatinus in illorum comitatibus et missaticis populus iustitiam et pacem habeat, et de latronibus exturbandis maximum certamen habeant. Et si talis malefactor aut infidelis noster emerserit, ut per se illum comprehendere comes in suo comitatu non possit, accipiat homines tam nostros quam episcoporum uel abbatum et abbatissarum in suo comitatu commanentes, et sic illum persequatur donec comprehendat. Et qui ad talem malefactorem accipiendum uocatus fuerit, et se inde retraxerit ut ad hoc adiutorium non prestet, si liber homo fuerit, bannum dominicum componat; et si colonus fuerit sexaginta ictus accipiat. Et si talis malefactor in  illa persecutione occisus fuerit, qui eum occiderit leudem inde non soluat, et nullus illi inde faidam portare presumat. Quod si quis facere presumpserit, per certos fideiussores ad nostram presentiam perducatur.

3. De illis liberis hominibus qui infames uel clamodici sunt de testeiis uel latrociniis et rapacitatibus et assalturis uel de infidelitate nostra, et cum furto non comprehenduntur, si eis iam uita perdonata est propter aliquod malefactum, fiat de illis sicut in capitulari aui et patris nostri continetur in libro 3. capitulo 47. et si iam de latrocinio reuicti sunt, fiat de illis sicut de reuictis. Si autem illis adhuc uita perdonata non fuit, et reuicti non sunt,  et res et mancipia uel mobile habent, fiat de illis sicut in quarto libro Capitulorum capitulo 29 dicitur, cum ad mallum comitis uenerint. Si autem ad mallum non uenerint, banniantur, et per res et mancipia uel mobile [1262 1Kb] distringantur ut ueniant. Si autem non uenerint, fiat de illis sicut in capitulari continetur. Et si post secundam comitis admonitionem ad mallum uenire noluerint, rebus eorum in bannum missis uenire et iustitiam reddere compellantur. Et si talis est quem aut parentes aut propter faidam homines accusare noluerint aut ausi non fuerint, et cum malefacto comprehensus non fuerit et negauerit, iuret cum duodecim talibus Francis, quorum testimonium leges publice non reiiciunt, quod testeiam uel latrocinium aut rapinam non fecerit; et  post hec iuret ipse tantum, quod deinceps testeiam uel latrocinium non faciet, neque facienti consentiet, et si scierit qui hec fecerit, illis ministris nostris, per quos talis causa emendari debet, non celet. Et qui res et mancipia uel mobile non habent per que distringi possint ut ad mallum ueniant, et ibi aut se legaliter, ut premisimus, excondicant [1263 1Kb] , aut si se excondicere non potuerint, quod male fecerint legaliter emendent. Post secundam bannitionem comitis si ad mallum non uenerint, comprehendantur secundum prefatum capitulare libri tertii capitulo  56, quo dicitur de latronibus qui magnam habent blasphemiam. Quicumque aliquem ex his comprehenderit, nullum damnum exinde patiatur. Comprehensus autem, si fideiussores habere potuerit, per fideiussores ad mallum adducatur; si fideiussores habere non potuerit, a ministris comitis custodiatur, et ad mallum perducatur. Et si aliquis eum accusauerit, fiat de illo secundum prefatum capitulum libri capitularis. Si autem eum nullus accusauerit, excondicat se predicto modo, et iuret, quod deinceps testeiam uel latrocinium non faciet, neque facienti consentiet, et si scierit qui hoc faciet, non celet ministris regni per quos talis causa emendari debet. Si uero tales, ut prediximus, ad mallum adduci non potuerint, in forbannum mittantur, et de his missi uel comites, sicut supra diximus, faciant;  et de illis qui tales receperint, sicut prescripsimus, fiat. Si autem fiscalinus noster ita infamis in fiscum nostrum confugerit, uel colonus de immunitate in immunitatem confugerit, mandet comes iudici nostro uel aduocato cuiuscumque case Dei, ut talem infamem in mallo suo presentet. Et si talem presentauerit, si aliquis eum comprobare uoluerit, faciat: et si nullus eum comprobare uoluerit, tamen suam infamiam ad Dei iudicium purget, et per illud Dei iudicium aut liberetur aut condemnetur. Si autem iudex noster uel aduocatus de casa Dei commonitus talem blasphemum comiti in mallo suo non presentauerit, fiat inde secundum capitulare libri tertii, capitulo 26. Et si seruus alicuius ita clamosus est, comes dominum serui commoneat, ut  eum in mallo presentet, et presentatum, si aliquis comprobare uoluerit, faciat. Et si nullus eum comprobare uoluerit, ad Dei iudicium predicto modo se examinet, et per illud Dei iudicium aut liberetur aut condemnetur. Si autem dominus serui eundem seruum suum comiti in mallo presentare noluerit, fiat inde secundum capitulare libri tertii capitulo 46.

4. De illis hominibus qui cum Carlomanno preteritis annis tanta mala et tanta scelera in regno nostro fecerunt, sicut tunc et uerbis et scriptis precepimus, ita comites et missi nostri exequantur in eos in quibus nostra iussio, quam consilio fidelium nostrorum iussimus, executa non est. Id est, ut fidelitatem nobis promittant, sicut tunc scariuimus  [1264 1Kb] , et scriptam comitibus nostris dedimus. Et cui aliquid abstulerunt, aut emendent aut deprecentur, et penitentiam faciant, sicut tunc constitutum fuit. Et qui seniores, sicut tunc precepimus, acceptos non habent, per fideiussores ad nostram presentiam perducantur, et alodes quos habent comites, in quorum comitatibus sunt, in fiscum recipiant.

5. Ut unusquisque comes in suo comitatu prouideat, ut qui fidelitatem nobis adhuc promissam non habent, fidelitatem nobis promittant, sicut in capitulis aui et patris nostri continetur.

 6. Ut unusquisque comes in comitatu suo magnam prouidentiam accipiat, ut nullus liber homo in nostro regno immorari uel proprietatem habere permittatur cuiuscumque homo sit, nisi fidelitatem nobis promiserit.

7. Et quia audiuimus, quod malefici homines et sortiarie per plura loca in nostro regno insurgunt, quorum maleficiis iam multi homines infirmati [1265 1Kb] , et plures mortui sunt; quoniam, sicut sancti Dei homines scripserunt, regis ministerium est, impios de terra perdere, maleficos et ueneficos non sinere uiuere, expresse precipimus, ut unusquisque comes in suo comitatu magnum studium adhibeat, ut tales perquirantur et comprehendantur. Et si iam inde comprobati masculi, uel comprobate femine sunt,  sicut lex et iustitia docet, disperdantur. Si uero nominati uel suspecti, et necdum inde comprobati sunt, uel per testes ueraces inde comprobari non possunt, Dei iudicio examinentur; et sic per illud Dei iudicium aut liberentur aut condemnentur. Et non solum tales istius mali auctores, sed et conscii ac complices illorum, siue masculorum, siue feminarum, disperdantur, ut una cum eis scientia tanti mali de terra nostra pereat.

8. Quia, sicut et per scripturas et per auctoritatem et per rationem manifestum est, duo sunt quibus principaliter mundus hic regitur, regia potestas et pontificalis auctoritas, et in libro capitulorum aui et patris nostri coniuncte ponitur, ut res et mancipia ecclesiarum eo modo contineantur  sicut res ad fiscum dominicum pertinentes contineri solent, iuste et rationabiliter de rebus et mancipiis que in regia et in ecclesiastica uestitura fuerunt, uniformiter et uno modo tenendum est . Ut sicut quecumque res et mancipia in regia uestitura aui et patris nostri et nostra fuerunt, et nunc ab aliis detinentur, demonstretur, qualiter de regia uestitura aui et patris nostri et nostra exierunt, quia plures inde per mendacium quedam obtinuerunt, et quidam plura per fraudem obtinent, ita et de rebus que in ecclesiarum uestitura fuerunt, unde questio fuerit, demonstretur, qua auctoritate in proprietatem eas quisque obtineant. Et quoniam quidam non contradicunt quod res et mancipia que tenent, in uestitura nostra uel antecessorum  nostrorum siue ecclesiarum Dei non fuissent, sed patres illorum morientes eis in hereditatem dimiserunt, ideo non uolunt inde ullam auctoritatem ostendere, sed suam hereditatem probare, contra illos dicitur quia potest fieri ut aliquis de fisco regio uel de rebus ecclesie aliquid proprindat aut per fraudem obtineat, et mortuo illo filius eius aut filia illas res tenere in hereditatem uelit. Propterea per capitula aui et patris nostri, que Franci pro lege tenenda iudicauerunt, et fideles nostri in  generali placito nostro conseruanda decreuerunt discernendum est, de quali hereditate auctoritas non debet requiri, sed legitima hereditas ab aliquo approbari. Ostenditur enim in eis capitulis ubi de rebus alienis alicui per malum ingenium uenditis uel datis loquitur, que sit unicuique legitima hereditas, cum dicitur inter alia: »Similiter de omnibus iustitiis ad eum pertinentibus rationem reddere compellatur, excepta sua legitima hereditate, que ei per successionem parentum suorum legitime euenire debuit.« Et de hac legitima hereditate non est auctoritas requirenda. Sed si interpellatio inde fuerit, legitima hereditas approbanda. Quia uero de rebus ex fisco regio et de rebus ecclesiasticis, que ita ut in eisdem capitulis habetur contineri debent, sicut res ad fiscum  dominicum pertinentes contineri solent, auctoritas est requirenda, per quam auctoritatem quisque illas retineat, in ipsis capitulis demonstratur, cum dicitur: Ubicumque commutationes tam tempore nostro quam tempore genitoris et aui nostri legitime et rationabiliter atque utiles ecclesiis Dei facte sunt, permaneant. Ubicumque uero inutiles et incommode atque inrationabiles facte sunt, dissoluantur, et recipiat unusquisque quod dedit. Ubi uero mortua manus interiacet, aut alia quelibet causa que rationabilis [1266 1Kb] esse uideatur, inuenta fuerit, diligenter describatur, et ad nostram notitiam perferatur. Sed et iustum atque rationabile uidetur, ut si rectores ecclesiarum negligenter res quas acceperunt in commutationem neglexerunt, et commutantes commutatas excoluerunt, non compensentur  exculte et neglecte equaliter: sed sicut tunc fuerunt compensentur quando commutate fuerunt. Et ita compensatio ad nostram notitiam perferatur, et nostro ac fidelium nostrorum iudicio, utrum permanere an dissolui debeant iste commutationes, decernatur.

9.  Ut sicut in capitulis aui et patris nostri continetur, missi nostri, ubi boni scabinei non sunt, bonos scabineos mittant; et ubicumque malos scabineos inueniunt, eiiciant, et totius populi consensu in locum eorum bonos eligant; et cum electi fuerint, iurare eos faciant ut scienter iniuste non iudicent.

10.  uolumus ut secundum capitulare aui et patris nostri, quicumque de scabineis deprehensus  fuerit propter munera aut propter amicitiam iniuste iudicasse, per fideiussores missus ad presentiam nostram ueniat. Et omnibus scabineis denuntietur, ne quis etiam iustum iudicium uendere presumat.

11.  uolumus ut secundum capitulare aui et patris nostri, in comitatu omni hi qui meliores et ueraciores inueniri possunt, eligantur a missis nostris ad inquisitionem faciendam et rei ueritatem  discendam, et ut adiutores comitum sint ad iustitias faciendas.

12.  uolumus ut secundum capitula aui et patris nostri et nostra mallus neque in ecclesia neque in porticibus, aut atrio ecclesie, neque in mansione presbyteri iuxta ecclesiam habeatur: quia non est equum ut ibi homines ad mortem iudicentur et dismembrentur et flagellentur, ubi si confugerint, secundum aliud capitulum pacem habere  debent. Domus uero, sicut in capitulis aui et patris nostri continetur, a comite in loco ubi mallum tenere debet construatur, quatenus propter calorem solis et pluuiam publica utilitas non remaneat. Minora uero placita comes, siue intra suam potestatem, uel ubi impetrare potuerit, excepto in ecclesia, et porticibus, atque atrio ecclesie, et mansione presbyteri, habeat, sicut in eisdem capitulis continetur.






KAROLI II CONuENTUS ATTINIACENSIS.  [1Kb]





[NOTA.]

 Anno incarnationis Dominice 874 hec que sequuntur capitula domnus rex Karolus in Attiniaco Kalendis Iulii statuit.

1. Episcopus Barcinonensis [1267 1Kb] se reclamauit, quod Tyrsus presbyter Cordubensis in ecclesia intra muros ipsius ciuitatis sita seorsim conuentus agens, pene duas partes ex decima ipsius ciuitatis sibi usurpat, et sine illius licentia missas et baptisteria in eadem ciuitate presumit celebrare, et conuocatos ab episcopo ad matrem ecclesiam, etiam in solemnitatibus pasche ac natiuitatis Domini, ad se reuocat, atque contempto episcopo eis communionem largitur. Unde sacrum Nicenum concilium dicit: Quicumque temere ac periculose, neque timorem Dei pre oculis habentes, nec agnoscentes ecclesiarum regulam,  discedunt ab ecclesia presbyteri aut diaconi uel quicumque sub regula prorsus existunt, hi nequaquam debent in aliam ecclesiam recipi: sed omnem necessitatem conuenit illis imponi ut ad suas parochias reuertantur. Quod si non fecerint, oportet eos communione priuari. Hoc de Tyrso, qui inregulariter a sua ciuitate discessit, decretum est. Ceterum de ipso et de aliis contemptoribus Antiochenum concilium dicit: Si quis presbyter aut diaconus episcopum proprium contemnens, se ab ecclesia sequestrauit, et seorsum colligens altare constituit, et commonenti episcopo non adquieuerit, nec consentire uel obedire uoluerit semel et iterum conuocanti, hic damnetur omnimodo, nec ultra remedium consequatur, quia suam recipere non potest dignitatem. Quod si ecclesiam  conturbare et sollicitare persistit, tanquam seditiosus per potestates exteras opprimatur. Hinc etiam Africe prouincie canones decreuerunt. Sed tantum hoc capitulum de Antiocheno concilio posuisse sufficiat. De basilicis autem et decimis sacri canones decreuerunt, ut omnes basilicas, que per diuersa loca constructe sunt, uel quotidie construuntur, secundum priorum canonum regulam in eius episcopi, in cuius territorio posite sunt potestate consistant. Et sanctus Gelasius in decretis suis: Quatuor, inquit, tam de reditu quam de oblatione fidelium, prout cuiuslibet ecclesie facultas admittit, sicut dudum rationabiliter  est decretum, conuenit fieri portiones: quarum una sit pontificis, altera clericorum, pauperum tertia, quarta fabricis applicanda. De quibus sicut sacerdotis intererit integram ministris ecclesie memoratam dependere quantitatem, sic clerus ultra delegatam sibi summam nichil insolenter nouerit expetendum. Ea uero que ecclesiasticis edificiis adtributa sunt, huic operi ueraciter prorogata locorum doceat instauratio manifesta sanctorum: quia nefas est, si sacris edibus destitutis in lucrum suum presul impendia his designata conuertat. Ipsam nichilominus adscriptam pauperibus portionem, quamuis diuinis rationibus se dispensasse monstraturus esse uideatur, tamen, iuxta quod scriptum est, ut uideant opera uestra bona et glorificent patrem uestrum qui in celis est, oportet  etiam presenti testificatione predicari, et bone fame preconiis non taceri. Et hec quidem de reditibus illis oblationibus fidelium decreta sunt que specialiter ad episcopos ecclesiarum in illis regionibus pertinent, que non abundant rebus, sed tantum de fidelium decimis ac uotis subsistunt. Ceterum de rusticanis parochiis, quantum episcopus in partibus Septimanie atque Gallicie a presbyteris exigere debeat, Bracarense concilium capitulo secundo, et Toletanum concilium capitulo quarto demonstrant. De his autem qui contra auctoritatem et Barcinonensis episcopi uoluntatem Tyrsum presbyterum in ecclesia Barcinone ciuitatis retinent, capitulare augustorum domni Karoli et domni Hludowici decernit hoc modo: De his qui sine consensu episcopi  presbyteros in ecclesiis constituunt, uel de ecclesiis eiiciunt, uel ab episcopo uel a quolibet misso dominico admoniti obedire noluerint, ut bannum nostrum rewadiare cogantur, et per fideiussores ad palatium nostrum uenire iubeantur: et tunc nos decernamus, utrum nobis placeat ut aut illum bannum persoluant, aut aliam harmiscaram sustineant. Quia uero longum est istos ad presentiam regis adducere, uel periculosum est longius a marcha eos abducere, domnus rex commendabit suo marchioni qualiter eos distringat atque castiget. De decimis uero que in potestate et dispositione episcopi esse debent, quas illi a matre  ecclesia abstrahunt, et pro suo libitu alibi donant, idem capitulare dicit: Quicumque decimam abstrahit de ecclesia ad quam per iustitiam debet dari, et eam presumptiose uel propter munera aut amicitiam uel aliam quamlibet occasionem ad aliam ecclesiam dederit, a comite uel a misso nostro distringatur, ut eiusdem decime quantitatem cum sua lege restituat. Et item: De his qui nonas et decimas iam per multos annos aut ex parte aut ex toto dare neglexerunt, uolumus ut per missos nostros constringantur, ut secundum capitularem priorem soluant unius anni nonam et decimam cum sua lege, et insuper bannum nostrum. Et hoc eis denuntietur, quod quicumque hanc negligentiam iterauerit, beneficium unde hec nona et decima persolui debuit amissurum se sciat.

 2. De hoc quod se reclamauit, quoniam castrum Terracinense sue subditum potestati, factione Baionis, per presbyteri insolentiam suo resultat ministerio, definitio prefati Antiocheni concilii sequenda est in causa insolentis presbyteri. Contra factionem autem Baionis sequendum est capitulum Carthaginensis concilii, quo dicitur: uisum est uniuersis ab imperatoribus postulari defensores, propter afflictionem pauperum, quorum molestiis sine intermissione fatigatur ecclesia, ut defensores eis aduersus potentias  diuitum cum episcoporum prouisione delegentur. Sequendum est etiam supra positum capitulum ex capitulari augustorum, de his qui sine consensu episcopi presbyteros in ecclesiis suis constituunt, uel de ecclesiis eiciunt.

3. De hoc quod se reclamauit, quia Gothus quidam Madascius fraude atque subreptione per preceptum ecclesiam sancti Stephani nobilem et antiquam impetrauit; ubi, postposito Dei cultu, feda efficitur conuersatio rusticorum, et similiter Ricosindus Gothus fraude et subreptione agrum sancte Eulalie per preceptum obtinuit, iussio regia hec per fideles missos diligenter ac ueraciter inquirere iubeat, et ipsam inquisitionem per fidelium custodiam sub sigillo ad notitiam suam perferri faciat. Et  si inuentum fuerit, quod predicta ecclesia sancti Stephani et ager sancte Eulalie a prefatis Gothis per precepta obtenta sunt, ipsa precepta secundum legem sigillentur, et una cum ipsa inquisitione ad presentiam regiam perferantur; ut secundum iura forensia, qui in precibus fuere mentiti, non illis prosint que impetrauerunt, et ibi careant ipso scriptorum beneficio quo perducentur rescripta, et regia magnificentia recipiat quod est sui iuris Barcinonensis ecclesia.






HLUDOWICI II IMPERATORIS CAPITULA DIuERSA.  [1Kb]



Incipit capitula secundum Lodoici imperatoris [1268 1Kb] , filius Lothari imperatoris [1269 1Kb] .


1. De incestis coniunctionibus hic precipimus, ut nullus deinceps propinquam, nec quam propincus abuit, uxorem ducat.

2. Ut omnimodis diligentissima examinatione secundum scriptam legem, quam diutissime fieri possit [1270 1Kb] iusto iudicio, omnibus usus iuramenti proibeatur, ut Deo donante, consuetudo pessima [1271 1Kb] periurii a christiano populo auferatur. Tamen omnino [1272 1Kb] fiant, uniuersi [1273 1Kb] nullathenus hoc consentire uolumus. Sed si quis in periurio fuerit comprobatus, aut manum dexteram [1274 1Kb] perdat, aut eam secundum scriptam legem redimat, et numquam amplius in nullo iudicio ad [1275 1Kb] sacramentum uenire permittatur [1276 1Kb] .

 3. Comperimus, quod ab his qui secundum mundanam legem uiduarum et orfanorum tutelam sibi uendicant, non solum negliguntur, sed etiam aliquotiens opprimuntur; quibus ecclesiastica sollicitudine succurrendum esse censemus. Et si huiusmodi oppressores ad episcopalem admonitionem corrigi uoluerint,  gratulandum his est. Sin autem in obstinationis impietate durauerint, suggerendum clementissimo imperatori, quatenus ipse efficacem tutorem eis tribuat; ut et illi remuneratio reddatur a Deo, et de inutili silentio sacerdotalis ordo non damnetur.

4 [1277 1Kb] . Ut nullus ecclesiasticus femina secum habere presummat. Si presbyter fuerit, aut diaconus, aut episcopus, ab ordine deponatur. Si clericus, nudus ad palum uapuletur; et femina que eum consensit, similiter uapuletur et capud [1278 1Kb] tondantur; quia sic dicit Scriptura Dei: membra Christi noli tangere meretricis.

5. De episcopis, presbyteris, diaconibus uel ceteris  interdixit [1279 1Kb] per omnia magnum sinodum, ut nulli presbytero atque diacono siue clerico introductam non licead [1280 1Kb] abere mulierem, simul nec ancillam, nec aliam, que in opinionem adulterii manent aut difamantur, nisi forte matrem, aut sororem, aut amitam. Simul nec et in ipsa casa, ubi ipsas manent, esse non debent. Et qui oc facere  ausus fuerit, bannum nostrum a parte nostra componat.

6. Ut unusquisque presbyter res suas quas [1281 1Kb] post diem consecracionis adquisierint, proprie ecclesie relinquant.

7. Homo de statu suo pulsatus, si is qui eum pulsat, ad uincendum illum procinctos habuerit, adhibeat sibi octo legitimos iuratores ex ea parte unde pulsatur, siue illa paterna siue materna sit, et quatuor aliunde non minus legitimos; et iurando uindicet libertatem suam. Quod si procincti defuerint, assumat undecumque 12 liberos homines, et iurando ingenuitatem suam defendat.

8. Placuit nobis ut ec [1282 1Kb] capitula [1283 1Kb] que excerpsimus [1284 1Kb] de capitulare auii [1285 1Kb] nostri Karoli,  ed domni genitori [1286 1Kb] nostri Ludouici imperatoris, his omnibus et fidelibus nostris et sancte ecclesie in regno Italie consistentibus per legem teneantur et seruentur. Et quicumque horum capitulorum contemtor extiterit, 60 solidos componat [1287 1Kb] .

9 [1288 1Kb] . Dictum est nobis, ut in quibusdam locis episcopus et comes [1289 1Kb] ab incestuosis et ab his qui decimas non dant, guadias [1290 1Kb] accipiant, et a presbyteris quibusdam negligentibus, et inter se pecunias diuidant [1291 1Kb] ; quod penitus abolendum decernimus, ne forte auaritie locus detur. Et constituimus, ut incestuosus iuxta canonicam sententiam penitentia mulctetur. Qui uero decimam post tres ammonitiones et predicationem sacerdotum dare neglexerit, excommunicetur. Iuramento uero eum  constringi nolumus, propter periculum periurii.

10. Statuimus de decimis, unde iam inter episcopo seu reliquis sacerdotibus, et comitibus et uassis et reliquis fidelibus nostris multas [1292 1Kb] audiuimus intentiones: set si edem siue in sua proprietate habeat, sicut in capitulare constitutum est, ipsa decima de suo domo coltile rebus in eadem ecclesia concedimus: ipse sacerdos qui ibi ordinatus fuerit, ipsa decima dispenset pro luminaria, siue elemosinis distribuad. Statuimus de suos manentes, qui in eadem parochia commanentes [1293 1Kb] sunt, ipsa decima a plebe donetur. Et si contradixerint ea [1294 1Kb] , publice distringantur, sicut in capitulare nostro constituimus.

11. De propincuas [1295 1Kb] non accipiendas in coniugio  [1296 1Kb] , quod uxoris [1297 1Kb] parentella sit uiro sicut et propria parentella.

12.  Ut episcopi in rebus ecclesie circa propinquos  suos expedendi reprehensionem caueant et discretionis modum teneant. Quoniam multi episcoporum amore propinquorum suorum de rebus sibi commendatis suo aut quolibet amicorum nomine predia et mancipia emunt, et ut in suorum propinquorum ius conducantur statuunt. Et ob hoc iura ecclesiastica conuelluntur et ministerium sacerdotale fuscatur, imo ab subditis detrahitur [1298 1Kb] et contemnitur. Placuit itaque nobis omnibus, ut deinceps hoc auaritie genus caueatur; fixumque abhinc et in perpetuum mansurum esse decreuimus, ut episcopus de rebus sui iuris, quas ante episcopatum aut certe in episcopatu hereditaria successione adquisiuit, secundum auctoritatem canonicam quidquid uult faciat [1299 1Kb] , et cui uult conferat. Postquam autem episcopus  factus est, quascumque res de ecclesie facultatibus aut suo aut alterius nomine qualibet conditione comparauerit, decreuimus ut non in propinquorum suorum, sed in ecclesie cui preest iura deueniant. Similiter de presbyteris uel diaconibus, qui de ecclesiarum rebus quibus presunt predia et mancipia eo modo emunt, faciendum statuimus; quoniam multos presbyteros occasione taliter emtarum rerum ecclesias quibus presunt disparasse et offendisse et spoliasse, et suum ministerium multis modis exorbitasse, et diabolo se mancipasse, et hac occasione multos laicorum in scandalum damnationis et perditionis deperisse, comperimus. Et ideo non debemus ante tempus per suspectionem iudicari, sed patienter expectari, donec ipsa ueritas  manifesta fiat, utrum [1300 1Kb] magis audiendi an improbandi simus.

13. Consobrinam, neptem, nouercam, fratris uxorem, uel etiam de propria cognatione, aut quam cognatus habuerit, nullus audeat in coniugio copulare.

14. Si quis huic tali nefario coniugio se coniunxerit, et in eo permanserit, sciat se episcopali auctoritate anathematis uinculo esse innodatum, ut nullus sacerdos ei tribuat communionem.

15. Si uero conuersus diuisusque fuerit ab illicita copulatione, digne penitentie submittatur, ut sacerdos loci considerauerit.

16. Ecclesie uel qualibet pia loca destructa iacencia, precipimus ex his que suscipere [1301 1Kb] solent, reformata constitucione proprio [1302 1Kb] dispendio restaurentur  [1303 1Kb] ; nec sufficiente uero necessario [1304 1Kb] , a populo plebis [1305 1Kb] auxilientur [1306 1Kb] , ut domus onorifice uideatur existere [1307 1Kb] .

 17. Nulli episcoporum licead res immobiles de subiectis [1308 1Kb] plebibus uel aliis quibuslibet locis in proprio usu abere, ne maiores locuplectentur, et minores tali facto pauperiores facte inueniantur [1309 1Kb] . Contra agens canonica auctoritate [1310 1Kb] coartatus desistat.

18. Femina uero que habitum religiosum aut uelamen obtentu [1311 1Kb] religiositatis susceperit, cum esset uero potentes uiros sociare non permittantur [1312 1Kb] , set elegentes monasterio regulariter uiuant, aut in domibus susceptum abitum obseruent. Contra autem turpes inuente, prouidencia episcopi emendetur.

19. Res litigosa nullathenus potest dare neque uendere, antequam elitigetur.

20. Quicumque homo alteri debitor [1313 1Kb] fuerit,  ipsum debito negare uoluerit, et postea conuictus fuerit, ipsum debitum in dublum persoluad.

21. Similiter et ille homo qui res uendiderit et exinde cartam fecerit, si minus dederit quam ipsa carta scriptum fuerit, in dublo ei qui acceperit restituad.

22 [1314 1Kb] . Ut postquam oc capitulo notare [1315 1Kb] iussimus [1316 1Kb] , et per regnum [1317 1Kb] nostrum usquam de nostra iussione [1318 1Kb] commandatum fuerit, et alio modo fecerit nisi [1319 1Kb] quod nobis [1320 1Kb] et nostris fidelibus placitum est, quicumque nostra iussione [1321 1Kb] in dispectione [1322 1Kb] abuerit, bannum nostrum [1323 1Kb] a parte nostra componat, et postea ipse reus apparead [1324 1Kb] in sanctam [1325 1Kb] sinodum, et secundum canones iudicetur.

 23. Constat enim omnis homo obseruare, ut die dominico nullus audead operaciones [1326 1Kb] mercacionesque peragere, preter in cibalibus rebus pro iterantibus, ita ut uiuere possint [1327 1Kb] . Et debent dominico die, secundum possibilitatem, omnes ad ecclesiam concurrere, et in sola omnipotenti Dei oracione uacare, ut qui christiano uocabulo nuncupantur, opera peragere uideantur.

24. De monasterio [1328 1Kb] uel oratorio quod a proprio domino soli edificatum est, monemus ut [1329 1Kb] constructum a domino [1330 1Kb] constructori inuito non auferatur; liceadque illo presbitero cui uoluerit pro sacro officio---qui illius diocesis [1331 1Kb] et bone auctoritatis dimissorie [1332 1Kb] cum consensu episcopi sui nec  malus existat---commendare [1333 1Kb] , ita ut placita iusticia ipsius episcopi obedienter sacerdos requirad.

25. Si quispiam inuasor comprobatus, dicad pro  parte ecclesie egisse [1334 1Kb] , de priuato sibi re pertinente ab ipso suoque erede resoluatur inuasio. Sacerdos [1335 1Kb] denique pro tali culpa reus perinuentus, a proprio [1336 1Kb] canonice iudicetur episcopo, ut non ecclesia [1337 1Kb] sibi commissa damnum sustinead.

26. In sacris canonibus prefixum est ut decime [1338 1Kb] iusta episcopi disposicione distribuantur. Quidam autem laici, qui uel in propriis uel in beneficiis suis abent basilicas, contempta episcopi disposicionem, non ad ecclesiam ubi baptismum [1339 1Kb] et predicacionem manus inposicionem et alia [1340 1Kb] Christi sacramenta percipiunt [1341 1Kb] , decimas suas dant [1342 1Kb] , sed propriis [1343 1Kb] basilicis uel suis clericis [1344 1Kb] pro suo libitum tribuunt; quod omnismodis diuine legis et sacris canonibus constat esse contrarium. Unde  uestram potestatem, ut eos corrigatis, exspetimus.

27. Quamquam sacerdotis testimonium credibile habeatur, tamen ipsi in secularibus negotiis pro testimonio aut conficiendis instrumentis non rogentur, quia eos in talibus rebus esse non conuenit.

28. Si autem causa euentus aliquid audierint aut uiderint, ubi nulle idonee seculares persone inueniantur, ne ueritas occultetur et malum in bonum estimetur, in prouidentia episcopi proprii sit, ita ut coram se aut competentibus iudicibus aut aliter ueritatem honorifice tollant.

29. Quia sunt in plerisque locis parricide [1345 1Kb] et ceteri homicide, uel reliquis criminibus implicati, qui penitentiam publicam agere contemnunt, qui  utique rei publice utilitatibus inutiles sunt; super quibus necesse [1346 1Kb] est, ut uestra celsitudo comitibus precipiad, quatenus episcopis adiutorium [1347 1Kb] ferant, ut eos canonice penitentie subdere ualeand [1348 1Kb] .

30. De iusticiis ecclesiarum Dei, uiduarum, et orfanorum, pupillorum [1349 1Kb] , ut in publicis iudiciis non dispiciantur clamantes, set diligenter audiantur [1350 1Kb] .

31. De homicidas et ceteris malefactoribus qui legibus [1351 1Kb] morire debeant, nemo eis ad exscusacione in ecclesia sua introire permittat. Si absque uoluntate patroni [1352 1Kb] ibidem introierit, tunc ipse cuius ecclesia fuerit, nullum uictum eum donet nec alii dare permittat.

32. Ut nemo presumat [1353 1Kb] alterius seruum ministrum ecclesie constituere uel benedicere, antequam  a domino [1354 1Kb] suo tradatur in manu pontificis in libertate integra persistendum omnibus diebus; nec possit dominus post illum diem ullum dominacionis  ius in eum exercere; et tunc, sicut domini et uoluntas, ad [1355 1Kb] sacrum ordinem accedat.

33. Ut episcopi, abbates et [1356 1Kb] presbiteri res ecclesie sibi commisse, inter parentes et proximos [1357 1Kb] suos non amplius quam canonica sancxit licencia diuidant, ut accepte plebi uel eis qui res suas ibidem offerunt, murmur uel detraccio auferantur.

34. Ut liberi omines nullum opsequium comitibus faciant, nec uicariis, neque in prato neque in messe, neque in aratura aut in uinea, et quongestum illum uel residium non soluant, excepto aribannatoribus, uel missatico qui legacionem ducunt.

35. Statuimus de presbiteris et diaconibus ecclesiastico [1358 1Kb] onore priuatis, ut redigantur [1359 1Kb] penitencie,  sicut canones precipiunt. Et si episcopus aut abbas [1360 1Kb] in sua parrochia abuerit monasteria [1361 1Kb] , ibi mittantur; tunc precipiad ipsi episcopus, ut ibi tales incident ipsam plebem [1362 1Kb] unde sint, ut si res propria abuerint, eligantur sibi tali patrono qui de ipsis rebus uictum et uestimentum eis ministret; ita tamen, ut nulla abeant licencia uagandi [1363 1Kb] aut discurrendi, siue per placita siue ad palatium [1364 1Kb] seu ad ipsas quas proprias ante abuerint [1365 1Kb] , sine licencia sui episcopi; et in eodem [1366 1Kb] loco ubi constitutum est, sua penitencia iugiter agatur. Quod si hoc non conseruauerit, primum uerberibus cerceatur; quod [1367 1Kb] si nec sic [1368 1Kb] se castigauerint, tunc in tali loco deducatur [1369 1Kb] . . . .

 36 [1370 1Kb] . De uiduis et pupillis et orfanis, et cecis et claudis, tuicionem atque amminiculum habere imperciamus iuxta possibilitatem nostram uel uires, sicut in precepto domni regis continetur.

37 [1371 1Kb] . uolumus, ut omnis inquisitio de rebus ecclesiasticis uel [1372 1Kb] ad ius fisci nostri pertinentibus que facienda est, non per testes qui producti fuerint, sed qui in eo comitatu meliores et ueraciores esse cognoscuntur, per illorum testimonium inquisitio fiat, et iuxta quod illi testificati fuerint, uel contineantur uel reddandur ipse res.

38. Placuit nobis de orfanis et pauperibus qui debite uel indebite dicuntur amisisse [1373 1Kb] ereditatem paterni uel materni iuris ad se pertinentibus, si alicubi inuenti fuerint, quos patres uel matres propter  tradiciones illorum exeredes fecerint, aliorum silicet suasionibus [1374 1Kb] aut peticionibus uel aliquo [1375 1Kb] ingenio, omnino uolumus atque [1376 1Kb] decreuimus emendari quantum ad nos uel ad [1377 1Kb] nostram pertinet potestatem iuxta [1378 1Kb] uoluntatem Dei et nostram uoluntatem, sancta amonicione et consideracione, ut si forte extra officium [1379 1Kb] nostrum alicubi inuentum fuerit, ammonere nostra clemencia audeamus [1380 1Kb] ut emendetur.

39 [1381 1Kb] . Sancitum est, ut nullus quislibet ecclesiasticus ab his personis res deinceps accipere presumat, quarum liberi aut propinqui hec inconsulta oblatione rerum propriarum exheredari possent. Quod si aliquis deinceps hoc facere tentauerit, ex hac re a synodali et imperiali sententia omnimodis feriatur,  et res ad exheredatos redeant.

40. Si liber homo de furtum accusatus [1382 1Kb] fuerit, et res proprias abuerit, in mallo in [1383 1Kb] presencia comitis se arramiet. Et si res non abuerit, fidemiussore donet, qui eum arramire [1384 1Kb] , et in placidum [1385 1Kb] [adduci faciat. Et liceat ei prima uice per sacramentum se] secundum legem idoneare, si potuerit. Et si alia uice [1386 1Kb] duo [1387 1Kb] uel tres eum de furto accusauerint [1388 1Kb] , licead ei contra unum [1389 1Kb] ex eis cum scuto et fuste in campo contendere. Quod si seruus [1390 1Kb] de furto accusatus fuerit, dominus eius pro eo emendet, aut eum cum sacramenta excuset, nisi tale furtum perpetratum abead propter quod ad supplicium [1391 1Kb] tradi debead  .

 41. Statutum est, ut nullus canonica [1392 1Kb] aut regulare institucione [1393 1Kb] constitutus, aliquem [1394 1Kb] consecrare propter res adipiscendas deinceps persuadeat [1395 1Kb] . Et qui hoc facere tentauerit, sinodalis uel imperiali sentencia modis omnibus feriantur.

42. Si de una causa plures fideiussores [1396 1Kb] dati fuerint, et unus [1397 1Kb] ex ipsis fideiussoribus [1398 1Kb] mortuus fuerit [1399 1Kb] , ut proinde causam suam non perdat, set pro eo qui de illis [1400 1Kb] fideiussoribus [1401 1Kb] uiui [1402 1Kb] sunt, soluatur quod promisit [1403 1Kb] .

43. Sancitum est de uillis nouis ecclesiis in eis nouiter constitutis, ut decimas de ipsis uillis ad easdem [1404 1Kb] ecclesias conferantur.





HLUDOWICI II IMPERATORIS CAPITULA DUO. 

 De [1405 1Kb] iudicio autem iudicis ideo tam frequenter rememoramus, quia omnino consuetudinem iudicandi iniuste iudicibus auferre [1406 1Kb] uolumus. Sed tantum secundum scripturam iudicent, ut nullatenus audeant secundum arbitrium suum iudicare; sed discant  pleniter legem scriptam. De quo autem non est scripta, hoc nostro consilio [1407 1Kb] offeratur [1408 1Kb] .

2. De [1409 1Kb] coniunctionibus que secundum canones aut edictum copulate esse non possunt, placuit nobis ut separentur ab inuicem [1410 1Kb] .





KAROLI II CONuENTUS TICINENSIS.  [2Kb]

 Gloriosissimo et a Deo coronato, magno et pacifico imperatori, domino nostro Karolo perpetuo augusto, nos quidem [1411 1Kb] omnes episcopi, abbates, comites, ac reliqui qui nobiscum conuenerunt Italici regni optimates, quorum nomina generaliter subter habentur inserta, perpetuam optant [1412 1Kb] prosperitatem et pacem. Iam quia diuina pietas uos beatorum principum apostolorum Petri et Pauli interuentione per uicarium ipsorum, domnum uidelicet Iohannem summum pontificem et uniuersalem papam spiritualemque [1413 1Kb] patrem uestrum, ad profectum sancte Dei ecclesie nostrorumque omnium inuitauit [1414 1Kb] , et ad imperiale culmen sancti Spiritus iudicio prouexit, nos unanimiter uos protectorem, dominum, ac defensorem omnium nostrum [1415 1Kb] eligimus, cui et  gaudenter toto cordis affectu subdi gaudemus, et omnia que nobiscum [1416 1Kb] ad profectum totius sancte Dei ecclesie nostrorumque omnium salutem decernetis et sancietis [1417 1Kb] , totis uiribus, annuente Christo concordi mente et prompta uoluntate obseruare promittimus.



Et subscripserunt illi qui in Italia adfuerunt.

Anspertus sancte Mediolanensis ecclesie archiepiscopus subscripsi. Ioannes sancte Aretine ecclesie  humilis episcopus subscripsi. Iohannes episcopus sancte Ticinensis ecclesie subscripsi. Benedictus Cremonensis episcopus subscripsi. Teudulfus [1418 1Kb] Tertonensis [1419 1Kb] episcopus subscripsi. Adalgaudus uercellensis episcopus subscripsi. Azo Eporediensis episcopus subscripsi. Gerardus exiguus in exigua Laudensi ecclesia episcopus subscripsi. Hilduinus Astensis ecclesie episcopus subscripsi. Ratbornus [1420 1Kb] sedis Augustane episcopus subscripsi. Leodoinus Mutinensis ecclesie episcopus subscripsi. Hildradus Albensis ecclesie episcopus subscripsi. Bodo humilis sancte Aquensis ecclesie episcopus subscripsi. Sabbatinus Ienuensis [1421 1Kb] ecclesie episcopus subscripsi. Eilbertus [1422 1Kb] Comensis episcopus subscripsi. Adelardus seruus seruorum Dei ueronensis episcopus  subscripsi. Ego Paulus sancte ecclesie Placentine [1423 1Kb] episcopus subscripsi. Ego Andreas sancte Florentine ecclesie episcopus subscripsi. Reginerius [1424 1Kb] abbas subscripsi. Signum Bosonis incliti ducis et sacri palatii archiministri atque imperialis missi. Signum Richardi [1425 1Kb] comitis. Signum Walfridi [1426 1Kb] comitis. Signum Liutfridi [1427 1Kb] comitis. Signum Alberici comitis. Signum Supponis comitis. Signum Hardingi comitis. Signum Bodradi comitis palatii.  Signum Cuniberti comitis. Signum Bernardi comitis. Signum Airboli comitis.

Acta [1428 1Kb] sunt hec in palacio Ticinensi anno Domini 876, regni domni imperatoris Karoli, Hludowici augusti pie memorie filii, in Francia 36, imperii primo, indictione IX.



Iuramentum Ansperti archiepiscopi.

Sic promitto ego, quia de isto die in antea isti seniori meo, quamdiu uixero, fidelis et obediens et adiutor, quantumcumque plus et melius sciero et potuero, et concilio et auxilio secundum meum ministerium in omnibus ero absque fraude et malo ingenio, et absque ulla dolositate uel seductione seu deceptione, et absque respectu alicuius persone, et neque per me, neque per missum, neque per literas,  sed neque per emissam uel intromissam personam, uel quocumque modo uel significatione, contra suum honorem, et suam ecclesie atque regni sibi commissi quietem et tranquillitatem atque soliditatem machinabo, uel machinanti consentiam, neque aliquod umquam scandalum mouebo, quod illius presenti uel future saluti contraria uel nociua esse possit. Sic me Deus adiuuet et [1429 1Kb] patrocinia.



Quod rex Karolus iurauit [Ansperto archiepiscopo, atque [1430 1Kb] ] obtimatibus regni Italici.

Et ego quantum sciero et rationabiliter potuero, Domino adiuuante, [te sanctissime ac reuerendissime archiepiscope, et [1430 1Kb] ] unumquemque uestrum, secundum suum ordinem et personam honorabo, et saluabo, et honoratum et saluatum absque ullo dolo  ac damnatione uel deceptione conseruabo, et unicuique competentem legem ac iustitiam conseruabo, et qui illam necesse habuerint, et rationabiliter petierit, rationabilem misericordiam exhibebo, sicut fidelis rex suos fideles per rectum honorare, et saluare, et unicuique competentem legem et iustitiam in unoquoque ordine conseruare, et indigentibus et rationabiliter petentibus rationabilem misericordiam debet impendere. Et pro nullo homine ab hoc, quantum dimittit humana fragilitas, per studium aut maleuolentiam uel alicuius indebitum hortamentum deuiabo, quantum mihi Deus intellectum et possibilitatem [1431 1Kb] , et si per fragilitatem contra hoc mihi surreptum fuerit, cum recognouero, uoluntarie illud  emendare studebo, sic, etc.



CAPITULA.

In nomine Patris et Filii et Spiritus sancti. Incipiunt capitula que domnus imperator Karolus, Hludowici augusti [1432 1Kb] pie memorie filius, una cum consensu et suggestione [1433 1Kb] uenerabilium episcoporum et illustrium optimatum reliquorumque fidelium suorum [1434 1Kb] , ad honorem sancte Dei ecclesie et ad  pacem ac profectum totius imperii sui fecit anno incarnationis domini nostri Iesu Christi 876 [1435 1Kb] , regni uero sui in Francia 367, imperii autem sui primo, indictione 9, mense Februario, in palacio Ticinensi.

1. Ut sancta Romana ecclesia, sicut est caput omnium ecclesiarum, ita ab omnibus honoretur et ueneretur; neque quisquam contra ius et potestatem ipsius aliquid iniuste agere presumat: sed liceat ei debitum tenere uigorem, et pro uniuersali ecclesia pastoralem exhibere curam, atque sacris precibus omnium pro omnibus interpellare auctorem.

2. Ut honor domno et spiritali patri nostro Iohanni, summo pontifici et uniuersali pape, ab omnibus conseruetur; et que secundum sacrum ministerium  suum auctoritate apostolica decreuerit [1436 1Kb] , cum summa ueneratione ab omnibus suscipiantur, et debita illi obedientia in omnibus conseruetur.

3. Et licet in omnibus id obseruari [1437 1Kb] uelimus, precipue tamen sanccimus, ut in termino [1438 1Kb] beatorum Petri et Pauli apostolorum principum nemo in eundo et redeundo, uel ibi morando, aliquam uastationem et depredationem facere presumat; et que ipsius sancte Dei [1439 1Kb] ecclesie propria sunt, nemo aliqua iniqua machinatione sine uoluntate ipsius sacri pontificis sibi uindicare presumat. Quod si quisquam fecerit, restitutis male presumptis, immunitatem ipsius ecclesie persoluat, et bannum nostrum tripliciter componat.

4. Ut ecclesiasticus honor, et sacerdotalis atque  clericalis reuerentia, debita competentique sinceritatis religione ab omnibus amplectatur, et in [1440 1Kb] omnibus custodiatur, sicut [1441 1Kb] aui et genitoris nostri monent edicta.

5. Ut imperialis honor ab omnibus fideliter obseruetur; et que ab eo seu per epistolam seu per legatos precipiuntur [1442 1Kb] , a nullo impune audeant [1443 1Kb] uiolari.

6. Ut episcopi ministerium suum secundum sacros et sancto Spiritu promulgatos canones peragant, parrechias suas absque alicuius impedimento, predicando, corrigendo, et confirmando circumeant; et hoc in [1444 1Kb] agendo nullus eis contraire et quod ad ministerium illorum pertinet contradicere in ipsis parrechiis audeat, uel eis exinde aliquam molestiam  inferat; sed adiutor, si oportuerit, inuitatus a pontifice quisque ecclesie filius existat; ut liceat eis criminalia scelera et alia queque corrigenda [1445 1Kb] inquirere, discutere, et diiudicare canonice. Quod qui temerare proterue presumpserit, triplicem legem et triplex [1446 1Kb] bannum nostrum persoluat [1447 1Kb] .

7. Ut episcopi secundum sacram iussionem domini  nostri Iesu Christi predicationem per se uel per [1448 1Kb] suos congruenter exerceant, et presbyteros suos ut similiter faciant instruere procurent. Et ut seculares et fideles laici diebus festis, qui in ciuitatibus sunt, ad publicas stationes occurrant: et qui in uillulis et possessionibus sunt, ad publicum officium in plebe [1449 1Kb] festinent. Et nullus latibulosa missarum in suis domibus officia celebrare presumat sine sui rationabili licentia [1450 1Kb] episcopi.

8. Ut episcopi in ciuitatibus suis proximum ecclesie sue [1451 1Kb] claustrum instituant, in quo ipsi cum clero suo [1452 1Kb] secundum canonicam regulam Deo militent [1453 1Kb] ; et sacerdotes suos ad hoc constringant, ut ecclesias non relinquant et aliubi habitare presumant. Sint etiam subiecti proprio episcopo  secundum canonicam auctoritatem, nec per contumatiam ab eorum potestate dissiliant [1454 1Kb] , neque seculari potestati [1455 1Kb] ad hoc eis commendare se liceat, aut eos quilibet recipere audeat, ut [1456 1Kb] contra canonicas leges et debitam [1457 1Kb] episcopi potestatem quodammodo defensentur. Huiusmodi uero sacerdotes episcopalis [1458 1Kb] illico censura disciplinis ecclesiasticis subdat [1459 1Kb] . Nec fas est omnium eorum sollicitudinem episcopos non gerere, quibus in committendis sacris ordinibus dignum uisum est communicasse.

9. Ut a [1460 1Kb] domibus sacerdotum, propter male opinionis famam, habitatio feminarum penitus tollatur; neque illi in domos earum intrare indiscrete  presumant, ne nomen Dei, quod absit, per illos blasphemetur per quos laudari pie et iugiter debet. uenationem quoque nullus tam sacri ordinis exercere presumat; neque arma militaria pro qualicumque seditione portare audeat, aut habitum [1461 1Kb] quemlibet tantum apicem sacerdotii [1462 1Kb] non decentem assumat.

10. Ut res ecclesiasticas tam mobiles quam et immobiles nemo inuadere uel auferre presumat; et que a rectoribus ecclesie actenus, ob timorem uel fauorem, alicui libellario uel enfiteoticario [1463 1Kb] iure dolose et cum damni detrimento ecclesie amisse [1464 1Kb] uidentur, ad pristinum ius reuertantur: quatinus liceat illis quibus earum cura commissa est, quieto et pacifico ordine eas tenere, et pro nobis ac regno  nobis a Deo commisso orare, pauperibusque debita stipendia erogare, familiam ecclesie iuste [1465 1Kb] et rationabiliter regere et gubernare. Transgressoribus autem indicimus iniuste presumpta restituere, et sicut superius prefixum est, triplicem legem et triplex [1466 1Kb] bannum nostrum persoluere.

11. Ut decime conlaborationum [1467 1Kb] et animalium secundum sacra precepta Domino absque fraude et  aliqua retractione [1468 1Kb] offerantur; et in potestate episcopi maneat, qualiter a [1469 1Kb] presbyteris dispensentur canonice. Et ut ecclesias baptismales, quas plebes appellant, secundum antiquam consuetudinem ecclesie filii instaurent.

12. Ut episcopi comites et uassos nostros in parrechia eorum manentes paterno amore secundum ecclesiasticum ministerium diligant; ipsi uero comites et uassalli seu reliqua generalitas predictos episcopos ut sanctos patres honorent et uenerentur, et ad ministerium illorum peragendum, ubicumque potuerint, eos adiuuare decertent. Si uero, quod non optamus, eis infesti, quo minus [1470 1Kb] que Dei sunt exercere possint, reperti fuerint, aut ipsi contra leges officia sua uiolauerint, et [1471 1Kb] eos quos uenerari  debent inquietauerint, secundum capitulare aui et genitoris nostri emendent. Qualiter quoque presbyteros ac reliquos gradus honorent, ipsius capitularis forma doceantur. Ipsi nichilominus episcopi, singuli in suo episcopio, missatici nostri potestate et auctoritate fungantur.

13. Ut episcopi et comites in suis ministeriis commorantes in suis consistant domibus cum suis uassallis, neque presumant occasione ospitii in pauperioris cuiuspiam uicini domo, nisi rogati, commorari; quia ob hoc maxime depredationes et discordias actenus pululasse manifestum est. Preuideant quoque, secundum ministerium unusquisque suum, ne in potestate illorum prede et deuastationes  fiant. Et si aliqui hoc facere temptauerint, omni [1472 1Kb] sua uirtute illis resistant. Et si ipsi per se constringere ad emendationem illos non potuerint, constitutis missis nostris renuntient, ut ipsorum iudicio legaliter secundum capitulare aui et [1473 1Kb] genitoris nostri emendent. Quod si et ipsi hoc emendare nequiuerint, ad nostram notitiam perducant.

14. Ut quotiens diuinum iudicium aliquem ecclesie presulem e seculo uocauerit, nullus ad suimet perditionem facultates eius inuadat, diripiat, et ad ius suum transferat; sed erogatariis et eleemosynariis ecclesiasticis, cum ipsius ecclesie constituto economo, liberum sit, canonico more, iuste rationabiliterque deputata sucessori futuro reseruare,  uel quibuscumque, sicut expedit, pro eius spiritu distribuere. Quod qui iniqua cupiditate transgredi presumpserit, ut superius prelibatum est, inrefragabiliter multetur.

15. Ut nemo fidelium nostrorum quodammodo aliquem celet quem nostrum scierit infidelem esse, neque ei sustentationem quamcumque prestare pertentet, si eum ad nostram fidelitatem reuocare nequiuerit.  Quicumque autem contra hec fecerit, predecessorum et progenitorum nostrorum iudicium experietur.

Ansbertus archiepiscopus subscripsi. Iohannes humilis Aretine ecclesie episcopus subscripsi. Adalardus seruus seruorum Dei sancte ueronensis ecclesie episcopus subscripsi. Adalgaudus uercellensis ecclesie episcopus subscripsi. Azo Eporediensis episcopus subscripsi. Benedictus episcopus Cremonensis subscripsi. Hildradus Albensis episcopus subscripsi. Gerardus exiguus ecclesie Laudensis episcopus  subscripsi. Iohannes humilis episcopus sancte Ticinensis ecclesie subscripsi. Teudulfus Terdonensis episcopus subscripsi. Hilduinus Astensis episcopus subscripsi. Sabbatinus humilis Ienuensis ecclesie episcopus subscripsi. Signum Bosonis ducis et missi Italie atque sacri palatii archiministri. Signum Bernardi comitis. Signum Bodradi comitis. Signum Ricardi comitis. Signum Airboldi comitis. Signum Cuniberti comitis. Signum Supponis comitis. Signum Alberici comitis. Signum item Bernardi. Signum Hardingi comitis. Signum Berardi comitis [1474 1Kb] .





KAROLI II SYNODUS PONTIGONENSIS.  [1Kb]



ECCLESIAE REMENSIS PETITIO.


Paternis magisteriis instruimur, ut si qua maiora negotia uel maiores cause exorte fuerint, ad sedem apostolicam, prout auctoritas docet et mos antiquus obtinuit, semper referantur. Ideoque quia imperialem excellentiam uestram synodo preesse et uicarios sedis apostolice presto nobis adesse gaudemus, calamitates et miserias ecclesie nostre ac filiorum nostrorum, quas hoc anno ab Hludowico rege, itemque Hludowico filio eius et complicibus eorum, cedes uidelicet, homicidia, adulteria, fornicationes, rapinas, sacrilegia, et cetera flagitia que nullus enumerare potest, ecclesia nostra perpessa est, uestre serenitati innotescimus, obsecrantes ut pro  Dei omnipotentis amore, et pro ingenita uobis benignitate, ac pro ministerio imposito, nobis et ecclesie nostre ac filiis nostris secundum peruulgatam omnibus uestram sapientiam consulatis pariter ac succurratis, ne de cetero talia ac tanta mala ecclesia nostra ac regnum patiatur qualia hactenus passa est.



CONFIRMATIO ACTORUM CONuENTUS TICINENSIS.





[NOTA.]

Synodus que fuit acta apud Ticinum palatium anno incarnationis Dominice 876, indictione IX, mense Februario; et postea fuit confirmata ipsa synodus apud Pontigonem, cum missis domni apostolici Ioannis aliisque multarum prouinciarum episcopis. Electio Karoli imperatoris ab Italici regni episcopis et ceteris confirmata.

Gloriosissimo, etc. ut supra col. 761 usque indictione  IX.



Confirmatio Cisalpinorum.

Sicut domnus Iohannes apostolicus et uniuersalis papa primo Rome elegit atque sacra unctione constituit, omnesque Italici regni episcopi, abbates,  comites, et reliqui omnes qui cum illis conuenerunt, domnum nostrum gloriosum imperatorem Karolum augustum unanimi deuotione elegerunt sibi protectorem ac defensorem esse, ita et nos qui de Francia, Burgundia, Aquitania, Septimania, Neustria, ac Prouincia, pridie Kalendas Iulii in loco qui dicitur Pontigonis anno 37 in Francia, ac imperii primo, iussu eiusdem domni et gloriosi augusti conuenimus, pari consensu ac concordi deuotione eligimus et confirmamus.

Et subscripserunt omnes Cisalpini episcopi qui adfuerunt, et quorum nomina subter sequentia capitula, que confirmauerunt, tenentur adscripta.



Iuramentum Hincmari archiepiscopi et reliquorum procerum.

 Sic promitto ego, quia de isto die in antea isti seniori meo, quandiu uixero, fidelis et obediens et adiutor, quantumcunque plus et melius sciero et potuero, et consilio et auxilio secundum meum ministerium in omnibus ero, absque fraude et malo ingenio et absque ulla dolositate uel seductione seu deceptione et absque respectu alicuius persone. Et neque per me, neque per missum, neque per litteras, sed neque per emissam uel intromissam personam, uel quocunque modo ac significatione, contra suum honorem et suam, ecclesie, atque regni illi commissi quietem et tranquillitatem atque soliditatem machinabo uel machinanti consentiam. Neque unquam aliquod scandalum mouebo, quod illius presenti uel future saluti contrarium uel nociuum  esse possit. Sic me Deus adiuuet et ista sancta patrocinia.

In nomine Patris, et Filii, etc. ut supra col. 763 usque signum Berardi comitis.

Iohannes Tuscanensis episcopus, legatus sancte  sedis apostolice et domni Iohannis summi pontificis et uniuersalis pape, in his que supra scripta sunt interfui, consensi, et subscripsi. Ansegisus Senonum metropolis episcopus, sancte et apostolice sedis per domnum Iohannem summum pontificem papam uicarius, interfui, consensi, et subscripsi. Iohannes Aretinus episcopus, sancte sedis apostolice legatus, interfui, consensi, et subscripsi. Hincmarus Remorum archiepiscopus subscripsi. Frotarius archiepiscopus consensi et subscripsi. Aurelianus Lugdunensis ecclesie episcopus in Christi nomine roboraui [1475 1Kb] . Ottramnus uiennensis ecclesie episcopus subscripsi. Iohannes Rotomagensis ecclesie archiepiscopus subscripsi. Bertmundus Ebredunensis ecclesie archiepiscopus subscripsi.  Ragenelmus Tornacensis ecclesie episcopus subscripsi. Walterus humilis Aurelianensis ecclesie episcopus subscripsi. Gerboldus Cabillonensis ecclesie episcopus subscripsi. Gislebertus Carnotensis ecclesie episcopus subscripsi. Hildeboldus Suessionensis ecclesie episcopus subscripsi. Rostagnus sancte Arelatensis ecclesie humilis episcopus subscripsi. Isaac Lingonensis ecclesie episcopus subscripsi. Lantbertus Matiscensis ecclesie episcopus subscripsi. Ingelwinus sancte Parisiacensis ecclesie episcopus subscripsi. Geroldus Ambianensis ecclesie episcopus subscripsi. Abbo Neuernensis ecclesie episcopus subscripsi. Iohannes Cameracensis ecclesie episcopus subscripsi. Hadebertus Siluanectensis ecclesie episcopus subscripsi. Odo Belgiuacorum  episcopus in Christi nomine subscripsi. Ratbertus ualentine ecclesie episcopus subscripsi. Bernarius Gratianopolitane ecclesie episcopus subscripsi. Angenulfus Gabalitanensis ecclesie episcopus subscripsi. Birico Wapincensis ecclesie episcopus subscripsi. Alduinus Auinionensis [1476 1Kb] ecclesie episcopus subscripsi. Wido uallauensis [1477 1Kb] ecclesie episcopus subscripsi. Hildebrannus Sagensis episcopus subscripsi. Willebertus humilis Catalaunorum episcopus subscripsi. Ragenfridus Meldensis ecclesie episcopus subscripsi. Heirardus Lixouiensis ecclesie episcopus subscripsi. Sigenandus Constantiensis ecclesie episcopus subscripsi. Aetherius uiuariensis episcopus subscripsi. Erchambertus Baiocensis ecclesie  episcopus subscripsi. Hedenulfus Laudunensis ecclesie episcopus subscripsi. Agilmarus Aruernensis ecclesie episcopus subscripsi. Anselmus Lemouicensis ecclesie episcopus subscripsi. Adalbertus Morinensis ecclesie episcopus subscripsi. Willelmus Cadurcorum ecclesie episcopus subscripsi. Lupus Albiensis ecclesie episcopus subscripsi. Ottulfus sancte Trecassine ecclesie humilis episcopus subscripsi. Berardus uiridunensis ecclesie episcopus subscripsi. Arnaldus Leucorum ecclesie episcopus subscripsi. Franco Tungrensis ecclesie episcopus subscripsi. Theodoricus uesontiorum ecclesie archiepiscopus  subscripsi. Wala Antisiodorensis episcopus subscripsi. Adalgarius Augustidunensis episcopus subscripsi. Hemico Diensis ecclesie episcopus subscripsi. Aimarus Ruthenensium ecclesie episcopus subscripsi. Theotarius Gerundensis ecclesie episcopus subscripsi. Hugo abba. Albustus abbas ex monasterio quod uocatur Bethleem siue Ferrarias. Hilduinus abbas et bibliothecarius. uulfardus abba scripsit et subscripsit. Gauzlenus abba et archicancellarius.



DEFINITIO DE ADALGAUDO PRESBYTERO.

Pridie Idus Iulii, in loco qui uocatur Pontigonis, ita de Adalgaudo presbytero a legatis sedis apostolice, Leone apocrisiario sancte sedis Romane, Petro, Iohanne, itemque Ioanne, legatis memorate  sancte sedis, ac Ansegiso uicario eiusdem sancte sedis, et ab omni concilio definitum est, ut illi propria ecclesia reddatur, et a prefatis Kalendis quatuor mensium dilatio ad famam suam purgandam illi concedatur. Si post quatuor menses purgare se canonice non potuerit, nulla eius uox postea penitus audiatur.



CAPITULA AB ODONE PROPOSITA.

Sancta synodus que in nomine Domini uocatione domni Iohannis ter beatissimi ac uniuersalis pape, et iussione domni Karoli perpetuo augusti congregata est in loco qui uocatur Pontigonis, anno incarnationis dominice 876, indictione 9, regni prefati inuictissimi imperatoris 37, imperii autem primo, 17 Kalendas Augusti, hec capitula que subter adnexa  sunt instituit.

1. Obeunte Hludowico qui Romani imperii iura regebat, domnus Iohannes ter beatissimus papa per Gadericum ueliternensem, Formosum Portuensem, Iohannem Aretinum uenerabiles episcopos, domnum Karolum tunc regem ad limina beatorum apostolorum inuitauit, eumque ecclesie ipsius defensorem ac tutorem elegit, imperialique diademate coronauit, eum pre cunctis solum et specialem eligens qui Romani imperii sceptra teneret. Cuius sacris institutionibus pro debito parentes, quod ipse instituit instituimus, et quod ipse confirmauit pari consensu omnes firmamus.

2. Congregata igitur in Romana urbe sancta  synodo, ante aduentum predicti domni imperatoris, misit cum consensu omnium epistolas Hludowico regi, filiis quoque ipsius, archiepiscopis, episcopis, abbatibus, ac reliquis primoribus regni sui, monentes eos apostolica auctoritate more paterno seruare que pacis sunt, ne uidelicet aliquam inreptionem in regno prefati augusti facile tentarent, usque dum simul ad mutuum colloquium uenirent, et ipse inter eos et de pace conseruanda et de iure regnorum secundum sibi a Deo ministerium creditum decerneret pariter et discerneret. Quas epistolas per Odonem Bellouacorum uenerabilem episcopum sibi destinatas  et bis delatos omnino recipere renuerunt.

3. Ipse uero apostolica et paterna monita paruipendens, et fraterna federa disrumpens, hostili manu tyrannico more fraternum regnum depopulando inuasit; homicidia, stupra, adulteria, sacrilegia, et innumera mala que enumerari nequeunt, auctoritas facientium perpetrauit.

4. Hec mala audiens ter beatissimus papa perpetrata esse in regno spiritalis filii sui domni Karoli semper augusti, tactus dolore cordis accelerauit mittere missos suos, Iohannem uidelicet et Iohannem, uenerabiles episcopos, cum aliis suis epistolis, uolens eum monere, ut a tanto malo penitudinem de preteritis ageret, et tandem fraternum regnum inuadere desineret. Quorum legationem secundo  commonitus necdum recipere uoluit.

5. Post hos denique misit iterum alios legatos, Leonem scilicet sanctissimum Gabinensem episcopum et sancte Romane ecclesie missum et apocrisiarium, pariterque et Petrum Forosemproniatem uenerabilem episcopum, hec eadem obsecrando, monendo protestans. Quorum monita utrum recipere uelit, adhuc ambiguum constat.

6. uerum quia prefatus Leo Gabinensis reuerentissimus episcopus et sancte Romane ecclesie missus et apocrisiarius, seu et Petrus Forosemproniatis episcopus, pro quibusdam utilitatibus ecclesiasticis morari hic diutius nequeunt, neque episcopos de longinquo uenientes fatigare longius dignum est, decreuerunt Iohannem Tuscanensem et Iohannem  Aretinum uenerandos episcopos, qui legationem prefatorum pariter cum priori legatione suscipientes, ea que peragenda sunt, cum ceteris episcopis, quos communi consensu elegerint, uice omnium episcoporum, quicquid seu in euocando seu in contemptoribus feriendo definierint, apostolica auctoritate libere definiant, et quicquid ipsi deliberauerint, et domnus apostolicus cum omni sancta Romana ecclesia determinabit et in perpetuum mansurum statuet et firmabit.

7. Sicut domnus papa Iohannes sanxit, conniuente et consentiente et condecernente domno et gloriosissimo Karolo imperatore semper augusto, Ansigisum uenerabilem episcopum, Senonum archiepiscopum,  suam uicem tenere, et primatum ei Gallie et  Germanie contulit in euocanda synodo et definiendo canonice si quelibet insurrexerint necessaria, et ut grauiora ad ipsius notitiam referat, et nos unanimiter omni deuotione laudamus, et ut ita ipse primatum teneat Gallie et Germanie decernimus et sancimus.

8. Synodum quam domnus Iohannes apostolicus et uniuersalis papa super quorundam depositionem, Formosi scilicet Portuensis episcopi, et Gregorii nomenculatoris, seu et Stephani secundicerii, et Georgii uesterarii, ceterorumque suorum complicum, sicut in epistola ipsius ad nos missa continetur, nuper instituit, et nos secundum iussionem ipsius, in nullo a capite dissidentes, consentiendo decernimus, omnibusque apostolicis illius sanctionibus per  omnia parentes, sicut decet, obedimus.

9. Censuram uero quam domnus apostolicus super nefandissima acta Hludowici regis et complicum eius, nisi resipuerint et debitam obedientiam sedi apostolice exhibuerint, statuit et firmauit, omnes nos qui ad presentem synodum conuenimus, unanimiter decernimus atque firmamus.



LEONIS ET PETRI LEGATORUM AUCTORITAS.

Quia domnus noster Iohannes sanctissimus et ter beatissimus papa, nos quidem, me scilicet Leonem Gabinensem episcopum et sancte Romane ecclesie missum et apocrisiarium, et Petrum uenerabilem Forosemproniatem episcopum, ad hoc in has partes direxit, ut ceu pridem per uenerabiles episcopos, Iohannem uidelicet et Iohannem, mandauerat, uestra  sanctitate adgregata, de negotiis que inter utrosque fratres hoc anno emerserant determinaremus, sed nos ob quasdam sancte Romane ecclesie utilitates quia diutius morari nequimus, et uestram beatitudinem longius fatigare nolumus, hos fratres nostros, Iohannem uidelicet Tuscanensem et Iohannem Aretinum uenerabiles episcopos, uobiscum morari decreuimus, usque dum res unde agitur optatum finem diuina fauente gratia accipiat: qui quicquid seu in euocanda synodo, seu in definiendo, seu in contemptoribus feriendo definierint, apostolica auctoritate libere definiant, et quicquid ipsi deliberauerint, et domnus apostolicus cum omni sancta Romana ecclesia determinabit et in perpetuum mansurum  statuet et firmabit.





KAROLI II IMPERATORIS EDICTUM DE TRIBUTO NORDMANNICO.  [1Kb]

 Anno incarnationis dominice 877, Nonis Maii, in Compendio palatio, de aliqua sed non de tota parte regni quod domnus imperator Karolus habuit antequam iunior Hlotharius defunctus fuisset, hec constituta est exactio Nortmannis, qui erant in Sequana, tribuenda, ut a regno eius recederent.

Episcopi, abbates, comites, ac uassi dominici ex suis honoribus de unoquoque manso indominicato  donent denarios duodecim; de manso ingenuili quatuor denarios de censu dominicato, et quatuor de facultate mansuarii; de seruili uero manso, duos denarios de censu indominicato, et duos de facultate mansuarii. De omnibus uero ecclesiis, unusquisque episcopus de suo episcopatu, uel abbas de sua solummodo abbatia, in cuiuscumque episcopi sint parrochia, accipiant cum misso episcopi in cuius parrochia  sunt, de presbyteris secundum possibilitatem, quinque solidos, uel quatuor, uel tres, uel duos, uel unum solidum. A quo plurimum, quinque solidos; a quo minimum, quatuor denarios. De ecclesiis uero imperatoris et imperatricis et comitum ac uassallorum imperialium, tam de illis qui cum imperatore  pergent, quam et illis qui remanserint, episcopus in cuius parrochia consistunt secundum predictum modum coniectum accipiat. De negotiatoribus autem, uel qui in ciuitatibus commanent, iuxta possibilitatem, secundum quod habuerint de facultatibus, coniectus exigatur.





KAROLI II IMPERATORIS CONuENTUS CARISIACENSIS.  [1Kb]

 Hec capitula constituta sunt a domno Karolo, glorioso imperatore, cum consensu fidelium suorum apud Carisiacum anno incarnationis dominice 877,  regni uero ipsius 37, imperii autem 2, XuIII Kalendas Iulias, indictione X; de quibus quedam ipse definiuit, et de quibusdam a suis fidelibus responderi iussit.



CAPITULA PROPOSITA CUM RESPONSIS CONuENTUS.

1. De honore et cultu Dei atque sanctarum ecclesiarum, que auctore Deo sub ditione et tuitione regiminis nostri consistunt, Domino mediante decernimus, ut sicut tempore beate recordationis domni et genitoris nostri exculte et honorate atque rebus ampliate fuerunt, et que a nostra liberalitate honorate atque ditate sunt, de cetero sub integritate sui seruentur; et sacerdotes ac serui Dei uigorem ecclesiasticum et debita priuilegia iuxta reuerendam auctoritatem obtineant; et eisdem principalis potestas et  inlustrium uirorum strenuitas, seu rei publice administratores, ut suum ministerium competenter exequi ualeant, in omnibus rationabiliter et iuste concurrant. Et filius noster hec suprascripta similiter Deo iuuante conseruet.

RESP. Primum capitulum, sicut Deo inspirante decreuistis, omnes conlaudamus et conseruare uolumus.

2. Ut monasteriorum a nobis Compendio in honore sancte Dei genitricis Marie constructum, a filio nostro et fidelibus nostris eo tenore quo cepimus honoretur, et priuilegium a domno papa et ab omnibus episcopis confirmatum, imperiale etiam decretum, ab omnibus fidelibus pro Dei et nostro amore benignissime atque inuiolabiliter conseruetur, et a  filio nostro firmetur.

RP. De secundo similiter respondemus.

3. Ut tales a uobis eligantur, exceptis illis quibus commendatum habemus, quorum speciali consilio et adiutorio in presenti itinere utamur.

RP. De tertio uos, sicut melius Deo inspirante uidistis, regni uestri defensionem atque tuitionem, et filii uestri custodiam per fideles uestros, tam per episcopos, quam abbates et comites, dispositum habetis, et necessarium esse cognoscimus. Ipsam dispositionem nos disordinare non possumus, nec debemus; et qualiter illam melius disponere possimus, non sapimus.

4. Quomodo securi esse possimus, quousque Deo donante huc reuertamur, a nullo regnum nostrum inquietari posse, quantum Deus uos adiuuare uoluerit  et uestrum posse extiterit, et quomodo nos de filio nostro et de uobis securi esse possimus, et uos de filio nostro securi esse possitis, et ipse de uobis,  et ut uos ad inuincem credere possitis.

RP. De quarto, in quo scriptum est, quomodo uos de filio uestro securi esse possitis, respondemus, quia, Deo gratias, uos eundem filium uestrum et generastis et nutristis, et sub nutrimento uestro Deus ad hanc etatem illum perduxit; et nemo nostrum illum amplius saluare potest, uel debet, aut sapit, quam uos, et in uestro consilio et auxilio ac dispositione illius saluatio et honor post Deum et sanctos eius consistit. Et qualiter ad Dei uoluntatem et sancte ecclesie et regni uestri utilitatem securi de illo esse possitis, in uestra dispositione manet. Et de hoc quod ibi scriptum est, quomodo de nobis securi esse possitis, qualiter usquedum Deo donante huc reuertamini, ut a nullo regnum uestrum inquietari  possit, quantum Deus nos iuuare uoluerit et nostrum posse extiterit: respondemus, quia sunt sacramenta que uobis fecimus, et est professio quam uobis et clerici et laici in Carisiaco fecimus et subscripsimus, et est perdonatio quam dominatio uestra nobis fidelibus uestris et perdonauit et subscripsit, et est professio et sacramentum que in Gundulfi uilla pro nouis causis emergentibus ex morte Hlotharii et missatico domni. apostolici Hadriani et missatico Hludowici nepotis uestri uobis fecimus. Est etiam professio quam Remis et de uestra fidelitate et de uestri regni dispositione ac defensione et de uxore uestra et de filio uestro quem habetis, et si Deus adhuc etiam alterum dederit, professi fuimus. Que omnia hactenus conseruauimus et conseruamus,  et adiuuante Deo usque ad finem uite nostre conseruare uolumus. Unde pro certo nos ueraciter credere potestis. Si autem aliquis a prefatis sacramentis uel professionibus deuiauit, hoc secundum rationem et auctoritatem atque consuetudinem emendet et de cetero conseruet. Si autem talis est de uestris fidelibus qui has professiones non fecit, si necesse fuerit faciat, et de cetero conseruet. Fideles etiam uestri post mortem fratris uestri ad uos uenerunt. Quale sacramentum uobis fecerunt, uos scitis. Qui autem de illis illud sacramentum hactenus conseruauit, de cetero conseruet. Et si aliquis ab illo sacramento deuiauit, secundum rationem et auctoritatem atque consuetudinem hoc emendet, et deinceps conseruet. De hoc quod ibidem scriptum est, qualiter nos securi de filio uestro esse possimus,  respondemus, quia de filio uestro, quem per Dei gratiam et uestram dispositionem futurum seniorem post uos habere uolumus, nullam firmitatem aliam querimus, nisi hoc quod uos in capitulari uestro statuistis et decreuistis, nobis unicuique in suo ordine et persona conseruet. De hoc quod ibidem scriptum est, qualiter ipse de nobis securus esse possit, respondemus, quod et Remis  respondimus, quia si Deus et uos illum in regni regimine sublimaueritis, et in parte denominata illum designaueritis, sic ei fideles esse cupimus sicut per rectum esse seniori debemus. De hoc quod ibi scriptum est, et nobis uerbis dixistis, ut ad inuicem nos credere possimus, uerbis fideliter nos confirmauimus, ut ad Dei uoluntatem et uestram fidelitatem et  honorem et sancte ecclesie ac regni uestri utilitatem ac fidelium uestrorum saluamentum Deo mediante adunati simus, quantum unusquisque nostrum in suo ordine et persona per Dei gratiam scire et posse habuerit, ut ad inuicem nos credamus et mutuo adiuuemus.

5. Ut ea que per largitatis nostre precepta dilecte coniugi nostre in proprium habere concessimus, filius noster ante nos confirmet; et ex omnibus que illi iure beneficiario concessimus siue concesserimus, si obitus noster euenerit et illa nos superuixerit, quomodo securi sumus, quatinus illam et sua omnia filius noster et fideles nostri condigno honore studeant conseruare.

RP. De quinto capitulo, in quo scriptum est de  dilecte coniugis uestre domine nostre honore et saluamento, et de conseruatione earum rerum quas illi dedistis uel dederitis, et de confirmatione a filio uestro exinde facienda, et filius uester ad hoc paratus est sicut iubetis, et nos, quantum scierimus et potuerimus, ad hoc parati erimus.

6. De filiabus nostris, cum quo honore secundum Dei uoluntatem, et quali saluamento aut adiutorio consistere debeant. Quod etiam paruule nostre filie datum habemus aut deinceps dederimus, cum quali securitate tenere possit. Et si Deus eam ad perfectam etatem uenire donauerit, in matris sue sit potestate, et a nullo contra ipsius uoluntatem uel marito tribuatur, uel sacrum ei uelamen imponatur.

RP. Similiter et de filiabus uestris, et etiam de  paruula filia uestra, sicut in capitulo uestro continetur, et filius uester paratus est conseruare, et ad hoc conseruandum, quantum scierimus et potuerimus, adiutorium prestabimus.

7. De ordinandis scaris, et si nepotes nostri, sui patris imitantes uestigia, contra nos, aut in itinere aut postquam ad dispositum locum Deo duce uenerimus, aliquid nobis mali aut regno nostro machinari uoluerint, quomodo illis, Deo iuuante, plenissime resistatur.

RP. De sacris ordinandis, et de adiutorio, si aliquis de nepotibus uestris aut inter uias aut in Italia  uobis aliquod impedimentum facere uoluerit, in uestra dispositione erit qui in isto regno remaneant, uel qui post uos in uestrum adiutorium pergant.

8. Si antequam redeamus, aliqui honores interim aperti fuerint, considerandum quid exinde agatur.

RP. Si antequam, iuuante Domino, reuertamini, aliquis archiepiscopus defunctus fuerit, uicinus episcopus ipsius dioceseos cum comite ipsam sedem preuideat usque dum obitus ipsius archiepiscopi ad uestram notitiam perueniat. Si aliquis episcopus interim obierit, archiepiscopus ipsi sedi uisitatorem secundum sacros canones deputet, qui una cum comite ipsam ecclesiam, ne predetur, custodiat usque dum ipsius episcopi obitus ad uestram notitiam perueniat. Si abbas uel abbatissa obierit, episcopus in  cuius parochia monasterium illud est, una cum comite illud monasterium custodiat usque dum uestra iussio inde fiat.

9. Si comes obierit, cuius filius nobiscum sit, filius noster cum ceteris fidelibus nostris ordinet de his qui illi plus familiares et propinquiores fuerint, qui cum ministerialibus ipsius comitatus et episcopo ipsum comitatum preuideat usque dum nobis renuntietur. Si autem filium paruulum habuerit, isdem cum ministerialibus ipsius comitatus et episcopo in cuius parochia consistit eundem comitatum preuideat donec ad nostram notitiam perueniat. Si uero filium non habuerit, filius noster cum ceteris fidelibus nostris ordinet qui cum ministerialibus ipsius comitatus et episcopo ipsum  comitatum preuideat donec iussio nostra inde fiat. Et pro hoc nullus irascatur, si eumdem comitatum alteri cui nobis placuerit dederimus quam illi qui eum hactenus preuidit. Similiter et de uassallis nostris faciendum est. Et uolumus atque expresse iubemus, ut tam episcopi quam abbates, et comites, seu etiam ceteri fideles nostri, hominibus suis similiter conseruare studeant; et tam de episcopatibus quam et de abbatiis uicinus episcopus et comes preuideant, ne aliquis res ecclesiasticas uel facultates diripiat, et nullus ad eorum eleemosynam faciendam impediat. Quod si presumpserit, et secundum leges humanas hoc componat, et secundum leges ecclesiasticas inde ecclesie quam lesit satisfaciat, et nostram harmiscaram secundum modum  culpe et ut nobis placuerit sustineat.

RP. Cetera capitula responsione non egent, quoniam a uestra sapientia sunt disposita et diffinita.

10. Si aliquis ex fidelibus nostris post obitum nostrum, Dei et nostro amore compunctus, seculo renuntiare uoluerit, et filium uel talem propinquum habuerit qui rei publice prodesse ualeat, suos honores, prout melius uoluerit, ei ualeat placitare. Et si in alode suo quiete uiuere uoluerit, nullus ei aliquod impedimentum facere presumat, neque aliud aliquid ab eo requiratur, nisi solummodo ut ad patrie defensionem pergat.

 11. Si aliqua occasione filio nostro aut fidelibus nostris de nostro obitu nuntiatum fuerit, non facile credatur: sed conueniant simul fideles nostri, et rationabiliter secundum Dei uoluntatem omnia a nobis ordinata disponant.

12. Si nos in Dei sanctorumque ipsius seruitio mors preoccupauerit, eleemosynarii nostri, secundum quod illis commendatum habemus, de eleemosyna nostra decertent. Et libri nostri, qui in thesauro nostro sunt, ab illis, sicut dispositum habemus, inter sanctum Dionysium et sanctam Mariam in Compendio et filium nostrum dispertiantur. Id est, Hincmarus uenerabilis archiepiscopus, Franco episcopus, Odo episcopus, Gauzlinus abba, Arnulfus comes, Bernardus comes, Chuonradus comes, Adalelmus  comes. Similiter de his que ad eleemosynam coniugis nostre pertinent, si ipsa obierit, faciant. Que uero superfuerint, ab ipsis saluentur usque ad nostram, Deo dante, interrogationem

13. Inueniendum, qualem partem imperii, si obitus noster euenerit, sibi decernendam sperare filius noster debeat; et si Deus alterum filium nobis interim donare uoluerit, quam ipse habeat. Et si aliquis ex nepotibus nostris ad hoc se dignum exhibuerit, uel si non fecerit, secundum quod nobis tunc, et cui placuerit, censeatur.

14. Ut filius noster talem se et taliter preparet, quatenus cum Deo iuuante reuersi fuerimus, Romam ire ualeat, et ibi Dei et sanctorum apostolorum, quandiu necesse fuerit, seruitium agere,  et ibi Deo adminiculante in regem possit coronari.

15. Qualiter et quo ordine filius noster in hoc regno remaneat, et qui debeant esse quorum auxilio utatur, et uicissitudine cum eo sint. uidelicet ex episcopis assidue sint cum illo aut Ingilwinus, aut Reinelmus, siue Odo, seu Hildeboldus. Ex abbatibus, si alia necessitas non euenerit, assidue sint cum eo Welpho, Gauzlinus, et Folco. Ex comitibus uero, aut Teudericus, aut Balduinus, siue Chuonradus, seu Adalelmus, alternatim cum illo consistent, et, quanto sepius pro nostra utilitate potuerint, Boso et Bernardus. Si uersus Mosam perrexerit, sint cum eo Franco episcopus, Iohannes episcopus, Arnulfus comes, Gislebertus, Letardus,  Matfridus, Widricus, Gotbertus, Adalbertus, Ingelgerus, Rainerus, una cum predictis. Si ultra Sequanam perrexerit, Hugo abba, Waltherus episcopus, Wala episcopus, Gislebertus episcopus, et ceteri nostri fideles illius partis, una cum predictis. Sed et de aliis fidelibus nostris, secundum quod in unaquaque parte regni necesse fuerit.

16. Si subito euenerit in aliqua parte regni necessitas, uidetur nobis, ut, quia Deo gratias filius noster iuuenis est, non omnes fideles nostros equaliter faciat laborare; sed sicut nos iam, Deo iuuante, sepissime fecimus, acceptis secum strenuis uiris ex fidelibus nostris, inimicis nostris insperate superueniat, et eos uiriliter perterreat; et qui cum  eo ire non potuerint, mittant cum eo electos uiros prout necessitas fuerit.

17. Adalardus comes palatii remaneat cum eo cum sigillo. Et si ipse pro aliqua necessitate defuerit, Gerardus, siue Fredricus, uel unus eorum qui cum eo scariti sunt, causas teneat; et uel una die in septimana ipse causas teneat; et ubicunque fuerint, de pace preuideant.

18. Comites quoque per suos comitatus de raptoribus et malis hominibus preuideant, qualiter pax fiat, et malla teneant, et omnibus qui hostem debent, denuntient ut parati sint, quatinus, si necessitas fuerit, in Dei et nostrum seruitium pergere ualeant. Et missi nostri qui per omne regnum nostrum constituti sunt, missaticum nostrum,  prout eis opportunum fuerit, agere non negligant.

19. Si werra in regno surrexerit, quam comes per se comprimere non possit, filius noster cum fidelibus nostris eam quantocius comprimere studeat, antequam malum in regno nostro accrescere possit.

20. Ut filius noster cum fidelibus nostris in illa parte regni moretur ubi maior necessitas fuerit, et nemo in uillis nostris uel in uillis uxoris nostre mansionaticum accipiat, et nullus homines nostros siue alios depredari audeat, et eorum qui nobiscum uadunt beneficia et uille sub immunitate maneant. Quod si aliquis presumpserit, in triplo componat, sicut ille qui in truste dominico committit. Et qui in  uillas episcoporum, abbatum, uel aliorum fidelium nostrorum depredationes fecerint, sicut in capitularibus antecessorum nostrorum et in nostro continetur emendent.

21. Ut nemo despiciat litteras nostra auctoritate aut filii nostri nomine signatas, uel eorum quos in hoc regno cum illo dimittimus, neque inobediens sit que sibi mandata fuerint. Quod si presumpserit, ita multetur sicut in capitulari aui et domni ac genitoris nostri continetur.

22. Monendum quoque et hortandum, ut fidelium nostrorum, qui cum filio nostro remanserint, nullus in consilio tardus appareat; sed unusquisque ut sibi melius uisum fuerit loquatur, et post omnium locutiones, quod melius uisum fuerit eligant.

 23. Qualiter regnum quod necessitate Brittonibus quondam iuramento confirmatum fuerat, quia de illis quibus firmatum est nullus superstes est, a fidelibus nostris recipiatur.

24. De regno Aquitanico.

25. Ut post nos cum his que nobis ferenda sunt, pergat primum Willebertus episcopus, deinde Arnoldus episcopus, et deinde Wala episcopus. Et ut filius noster et alii nostri fideles ad hoc studeant, ut nichil noui aut mali in hoc regno surgat quod aut per equites aut per cursores pedites non sciamus; quia de uestra prosperitate sicut de nostra semper solliciti erimus. Et si nepotes nostri, filii fratris nostri, sui patris imitantes exempla, post  nos pergere et contra nos insurgere uoluerint, non expectetur ut commendemus fidelibus nostris ut nobis occurrant; sed prout plenius potuerint, statim ut hoc cognoscere potuerint, nobis in adiutorium, prout citius potuerint, ueniant, et ad hoc omnes semper warniti sint.

26. Ut castellum de Compendio, a nobis ceptum, pro nostro amore et uestro honore perficiatur in testimonium dilectionis uestre erga nostram benignitatem.

27. De ciuitate Parisius et de castellis super Sequanam et super Ligerim ex utraque parte, qualiter et a quibus instaurentur, specialiter etiam de castello sancti Dionysii.

28. De uulframno et Gauzmaro et Hadeberto aurifice,  sicuti statuimus, ita permaneant.

29. De monetis.

30. Qualiter hoc perficiatur et ad effectum perueniat, quod Nortmannis dari debet de coniecto.

31. De honoribus Bosonis, Bernardi, et Widonis, et aliorum illarum partium. Et de cappis  et aliis negotiatoribus, uidelicet ui Iudei dent decimam, ut negotiatores christiani undecimam.

32. In quibus ex nostris palatiis filius noster, si necessitas non fuerit, morari uel in quibus forestibus uenationem exercere non debeat. Carisiacus penitus cum forestibus excipitur. Siluacus cum toto Laudunensi similiter. Compendium cum Causia similiter. Salmonciacus similiter. In Odreia uilla  porcos non accipiat; et non ibi caciet nisi in transeundo.  In Attiniaco parum caciet. In uerno porcos accipiat tantum. Arduenna penitus excipitur, nisi in transeundo. Et uille ad seruitium nostrum similiter. In Ligurio porcos et feramina accipiat. Aristallium cum foreste penitus excipitur. In Lens et Wara et Astenido et feramina et porcos capere potest. In Rugitusit [1478 1Kb] , in Scadebolt, in Launif, tantummodo in transitu, et sicut minus potest. In Crisiaco similiter. In Lisga porcos tantum accipiat.

33. Ut Adelelmus de forestibus diligenter sciat, quot porci et feramina in unaquaque a filio nostro caciata fuerint.



CAPITULARE. An. 877, Iun. 16.





[NOTA.]

16. Kalend. predicti mensis, postquam domnus  imperator Karolus adnuntiauit generaliter in populum de suo itinere Romam, et quia ordinatum habebat, qualiter filius suus in regno isto consistat, et quorum in specialibus et generalibus causis utatur consilio et adiuuetur auxilio, et quia ordinatum habebat, quomodo Nortmanni de isto regno expellantur, et postea defendantur, et si werra de quacumque parte in isto regno surrexerit, comprimatur, uel defendatur, et  quia de generalibus et specialibus causis generalia et specialia capitula habebat disposita, que filio suo et fidelibus suis, qui in isto regno remanebant, data habebat, et secum portabat, dixit quia de ipsis capitulis quedam capitula excerpta habebat, que in illorum omnium notitiam recitari uolebat. Et tunc iussit Gauzlenum cancellarium, ut hec sequentia capitula in populum recitaret.



Hec capitula fecit domnus Karolus imperator et adnuntiari iussit nouissime apud Carisiacum.

1. De honore et cultu Dei atque sanctarum ecclesiarum que auctore Deo sub ditione et tuitione regiminis nostri consistunt, Domino mediante decernimus, ut sicut tempore beate recordationis domni et genitoris nostri exculte et honorate atque rebus ampliate  fuerunt, et que a nostra liberalitate honorate atque ditate sunt, de cetero sub integritate sui seruentur, et sacerdotes atque serui Dei uigorem ecclesiasticum et debita priuilegia iuxta reuerendam auctoritatem obtineant [1479 1Kb] , et eisdem principalis potestas et illustrium [1480 1Kb] uirorum strenuitas, seu rei publice administratores, ut suum ministerium competenter [1481 1Kb] exsequi ualeant, in omnibus rationabiliter et iuste concurrant. Et filius noster hec supradicta similiter, Deo iuuante [1482 1Kb] , conseruet.

2. Ut omnes nostri fideles ueraciter sint de nobis securi, quia, quantum potuerimus et iuste et rationabiliter scierimus, unumquemque secundum sui ordinis dignitatem et personam honorare et saluare et honoratum ac saluatum conseruare uolumus. Et  unicuique eorum in suo ordine secundum sibi competentes [1483 1Kb] leges, tam ecclesiasticas quam mundanas, rectam rationem et iustitiam conseruabimus; et nullum fidelium nostrorum contra legem uel iustitiam aut auctoritatem et iustam rationem aut damnabimus aut dehonorabimus, aut opprimemus, uel indebitis machinationibus affligemus; et legem, ut prediximus, unicuique competentem, sicut antecessores sui tempore antecessorum nostrorum habuerunt, in omni dignitate et ordine nos, adiuuante Domino, seruaturos perdonamus, illis uidelicet qui nobis fideles et obedientes atque adiutores et cooperatores iuxta suum ministerium et personam consilio et auxilio secundum suum scire et posse et secundum Deum ac secundum seculum fuerint, sicut  per rectum unusquisque in suo ordine et statu imperatori suo et suo [1484 1Kb] seniori esse debet. Et capitula que auus et pater noster pro statu et munimine sancte Dei ecclesie et ministrorum eius et pro pace ac iustitia populi ac quiete regni constituerunt, et que nos cum fratribus nostris regibus et nostris et eorum fidelibus communiter constituimus, sed et que nos consilio et consensu episcoporum ac [1485 1Kb] ceterorum  Dei et nostrorum fidelium pro suprascriptis causis in diuersis placitis nostris conseruanda statuimus, et manere inconuulsa decernimus, similiter et a filio nostro inconuulsa conseruari uolumus et mandamus [1486 1Kb] .

3. Si comes de isto regno obierit cuius filius nobiscum sit, filius noster cum ceteris fidelibus nostris ordinet de his qui eidem comiti plus familiares propinquiores fuerunt, qui cum ministerialibus ipsius comitatus, et cum episcopo in cuius parochia fueri. ipse comitatus, ipsum comitatum preuideant, usque dum nobis renuntietur, ut filium illius qui nobiscum erit, de honoribus illius honoremus. Si autem filium paruulum habuerit, isdem filius eius cum ministerialibus ipsius comitatus et cum episcopo  in cuius parochia consistit, eundem comitatum preuideant, donec obitus prefati comitis ad notitiam nostram perueniat, et ipse filius eius per nostram concessionem de illius honoribus honoretur. Si uero filium non habuerit, filius noster cum ceteris fidelibus nostris ordinet, qui cum ministerialibus ipsius comitatus et cum episcopo proprio ipsum comitatum preuideat, donec iussio nostra inde fiat. Et pro hoc ille non irascatur qui illum comitatum preuiderit, si eundem comitatum alteri, cui nobis placuerit,  dederimus quam illi qui eum eatenus preuidit. Similiter et de uassallis nostris faciendum est. Et uolumus atque precipimus, ut tam episcopi quam abbates et comites seu etiam ceteri fideles nostri hoc erga homines suos studeant conseruare.

4. uolumus etiam et expresse precipimus, quod si aliquis episcopus uel abbas aut abbatissa, uel comes aut uassallus noster obierit, nullus res eccleciasticas aut facultates diripiat, uel comitis aut uassalli nostri aut alicuius defuncti res aut facultates inuadere uel usurpare presumat, uel uxoribus defunctorum laicorum ac filiis quamcumque uiolentiam inferat, et nullus ad illorum eleemosynam faciendam eleemosynarios eorum impediat. Quod si  aliquis presumpserit, et secundum leges mundanas hoc cum banno nostro componat, et secundum leges ecclesiasticas inde ecclesie quam lesit satisfaciat. Insuper nostram harmiscaram, secundum modum culpe, et ut nobis placuerit, sustineat.

Post hec lecta capitula, dedit omnibus licentiam cum Dei gratia et sua redeundi ad propria, exceptis his quos specialiter pro specialibus causis considerandis uel pro dona liberanda secum aliquantis diebus manere precepit.





HLUDOWICI II, KAROLI F. CORONATIO.  [1Kb]



COMMENDATIO PROCERUM. Commendatio Ansegisi episcopi et aliorum episcoporum qui adfuerunt apud Compendium, quando benedixerunt Hludowicum filium Karoli imperatoris.


Me ac ecclesiam mihi commissam uobis commendo ad debitam legem et iustitiam conseruandam et defensionem exhibendam, sicut rex episcopos ecclesie sue iusto iudicio conseruare et exhibere debet.



Professio ipsorum.

Ego ille ipse sic profiteor, de ista die et deinceps isti seriori et regi meo Hludowico Karoli et Hermentrudis filio, secundum meum scire et posse et meum ministerium, auxilio et consilio fidelis et  adiutor ero, sicut episcopus recte seniori suo debitor est, in mea fide et meo sacerdotio.

Ad suprascriptam uero episcoporum petitionem hec que sequuntur rex Hludowicus professus est episcopis, et istam ipsam perdonationis scripturam manu sua eis dedit in Compendio II Kalendas Decembri



Promissio Hludowici regis.


Ego Hludowicus, misericordia domini Dei nostri et electione populi rex constitutus, promitto, teste ecclesia Dei, omnibus ordinibus, episcoporum uidelicet, sacerdotum, canonicorum, monachorum, atque sanctimonialium, regulas a patribus conscriptas et apostolicis attestationibus roboratas ex hoc in futurum tempus me illis ex integro seruaturum. Polliceor etiam me seruaturum leges et statuta populo qui mihi ad regendum misericordia Dei committitur, per commune consilium fidelium nostrorum, secundum quod predecessores mei imperatores et reges gestis inseruerunt, et omnino inuiolabiliter tenenda et obseruanda decreuerunt. Ego igitur Hludowicus  rectitudinis et iustitie amore, hanc spontaneam promissionem meam relegens, manu propria firmaui.



CORONATIO. Ordo qualiter Hludowicus rex, anno incarnationis dominice 877, uI Idus decembris, ab Hincmaro archiepiscopo fuit coronatus in Compendio palatio; quando et hec que sequuntur ab episcopis petita sunt apud regem, et ab eo promissa episcopis.


 Petitio episcoporum. A uobis perdonari nobis petimus, ut unicuique de nobis et ecclesiis nobis commissis, secundum primum capitulum quod nouissime in Carisiaco domnus imperator pater uester a se et a uobis seruaturum, consentientibus fidelibus suis ac uestris atque apostolice sedis legatis, legente Gauzleno, denuntiauit, canonicum priuilegium et debitam legem atque iustitiam conseruetis, et defensionem exhibeatis, sicut rex in suo regno unicuique episcopo et ecclesie sibi commisse per rectum exhibere debet.

Promissio regis. Promitto et perdono uobis, quia unicuique de uobis et ecclesiis uobis commissis,  secundum primum capitulum quod nouissime in Carisiaco domnus imperator pater meus a se et a me seruaturum, consentientibus fidelibus illius ac nostris atque apostolice sedis legatis, legente Gauzleno, denuntiauit, canonicum priuilegium et debitam legem atque iustitiam conseruabo, et defensionem, quantum potuero, adiuuante Domino, exhibebo, sicut rex in suo regno unicuique episcopo et ecclesie sibi commisse per rectum exhibere debet.



Hoc est capitulum quod hic commemoratur.

De honore quoque et cultu, uide supra col. 773 et 780 usque conseruet.

Benedictiones super Hludowicum regem facte. Deus, qui populis tuis uirtute consulis et amore dominaris,  da huic famulo tuo spiritum sapientie cum regimine discipline; ut tibi toto corde deuotus, in regni regimine maneat semper idoneus, tuoque munere ipsius temporibus securitas Ecclesie dirigatur, et in tranquillitate deuotio christiana permaneat. Per Dominum.

Sacri olei infusio. Omnipotens sempiterne Deus, creator et gubernator celi et terre, conditor et dispositor angelorum et hominum, qui Abraham famulum tuum de hostibus triumphare fecisti, Moysi et Iosue populo tuo prelatis multiplicem uictoriam tribuisti, humilem quoque Dauid puerum tuum regni fastigio sublimasti, eumque de ore leonis et de manu bestie atque Golie, sed et de gladio maligno Saul et omnium inimicorum eius liberasti, et Salomonem  sapientie pacisque ineffabili munere ditasti, respice, quesumus, ad preces humilitatis nostre, et hunc famulum tuum uirtutibus quibus prefatos fideles tuos decorasti, multiplici honoris benedictione condecora, et in regni regimine sublimiter colloca, et oleo gratie Spiritus sancti tui perunge, unde unxisti sacerdotes, reges, prophetas, et martyres, qui per fidem uicerunt regna, et operati sunt iustitiam, atque adepti sunt promissiones. Cuius sacratissima unctio super caput eius defluat, atque ad interiora eius descendat, et cordis illius intima penetret, et promissionibus, quas adepti sunt uictoriosissimi reges, gratia tua dignus efficiatur; quatenus et in presenti seculo feliciter regnet, et ad eorum  consortium in celesti regno perueniat. Per dominum nostrum Iesum Christum filium tuum, qui unctus est oleo letitie pre consortibus suis, et uirtute crucis potestates erias debellauit, tartara destruxit, regnumque diaboli superauit, et ad celos uictor ascendit. In cuius manu uictoria omnis, gloria et potestas consistunt, et tecum uiuit et regnat Deus in unitate eiusdem Spiritus sancti per omnia secula seculorum. Amen.

Impositio corone. Coronet te Dominus corona glorie atque iustitie honore et opere fortitudinis; ut per officium nostre benedictionis, cum fide recta et multiplici bonorum operum fructu, ad coronam peruenias regni perpetui, ipso largiente cuius regnum et imperium permanet in secula seculorum.  Amen.

Sceptri traditio. Accipe sceptrum, regie potestatis insigne, uirgam scilicet rectam regni, uirgam uirtutis: qua te ipsum bene regas, sanctam ecclesiam, populum uidelicet christianum tibi a Deo commissum, regia uirtute ab improbis defendas, prauos corrigas, rectos ut uiam rectam tenere possint tuo iuuamine dirigas: quatenus de temporali regno ad eternum regnum peruenias, ipso adiuuante cuius regnum et imperium sine fine permanet in secula seculorum. Amen.

Benedictiones. Dominus Deus omnipotens, qui dixit ad Moysem seruum suum, loquere ad Aaron fratrem tuum, et ad filios eius dicens, sic benedicetis populo meo, et ego benedicam ei, benedicat tibi, et  custodiat te. Amen.

Illuminet faciem suam super te, et misereatur tui. Amen.

Conuertat uultum suum ad te, et donet tibi pacem. Amen.

Extendat dexteram sue benedictionis, et effundat super te donum sue propitiationis, et circumdet te felici muro custodie sue protectionis, sancte Marie et omnium sanctorum intercedentibus meritis. Amen.

Indulgeat tibi mala omnia que gessisti, et tribuat tibi gratiam et misericordiam quam humiliter ab eo deposcis, liberetque te ab aduersitatibus cunctis et omnibus uisibilium inimicorum insidiis. Amen.

 Multiplicet in te copiam sue benedictionis, et confirmet in spe regni celestis. Amen.

Actus tuos corrigat, uitam emendet, mores componat, et te ad celestis paradisi hereditatem perducat. Amen.

Talique intentione repleri ualeas que ei in perpetuum placeat. Amen.

Angelos suos bonos semper et ubique, qui te precedant, comitentur, et subsequantur, ad custodiam tui ponat; et a peccato, seu gladio, et ab omnium periculorum discrimine de sua potentia liberet. Amen.

Inimicos tuos ad pacis caritatisque benignitatem conuertat, et odientibus te gratiosum et amabilem  faciat. Pertinaces quoque in tui insectatione et odio confusione salutari induat. Super te autem sanctificatio sempiterna effloreat. Amen

uictoriosum te atque triumphatorem de uisibilibus atque inuisibilibus hostibus Dominus semper efficiat, et sancti nominis sui timorem pariter et amorem continue cordi tuo infundat, et in fide recta ac bonis operibus perseuerabilem reddat, et pace in diebus tuis concessa, cum corona uictorie ad perpetuum te regnum perducat. Amen.

Et qui te uoluit super populum suum constituere  regem, et in presenti seculo felicem et eterne felicitatis tribuat esse consortem. Amen.

Clerum ac populum, quem sua uoluit opitulatione tue subdere ditioni, sua dispensatione et tua administratione per diuturna tempora te faciat feliciter gubernare: quo diuinis monitis parentes, aduersitatibus cunctis carentes, bonis omnibus exuberantes, tuo ministerio fideli amore obsequentes, et in presenti seculo pacis tranquillitate fruantur, et tecum eternorum ciuium consortio potiri mereantur. Amen. Quod ipse prestare dignetur.





HLUDOWICI IUNIORIS ET HLUDOWICI KAROLI F. CONuENTUS FURONENSIS. 





[NOTA.]

 Conuentio que inter gloriosos reges, Hludowicum filium Karoli imperatoris, itemque Hludowicum filium regis Hludowici, in loco qui uocatur Furonis, Kalendas Nouembris, ipsis et communibus fidelibus ipsorum fauentibus et consentientibus, facta est, anno incarnationis dominice 879, indictione II, dicente rege Hludowico filio Karoli:

Sicut inter patrem meum Karolum et patrem uestrum Hludowicum regnum Hlotharii diuisum fuit, uolumus ut ita consistat. Et si aliquis nostrorum fidelium de regno paris sui ex hoc aliquid purprisum habet, iussu nostro illud dimittat.

De regno uero quod Hludowicus imperator Italie habuit, quia nec dum ex illo aliqua diuisio facta est, quicumque modo illud tenet, ita teneat, donec Domino uolente iterum simul uenientes, cum communibus  fidelibus nostris inueniamus et diffiniamus quid ex hoc melius et iustius nobis uisum fuerit.

De regno autem Italie, quia modo nulla ratio esse potest, omnes sciant, quia partem nostram de illo regno et requisiuimus et requirimus, et Domino auxiliante requiremus.



CAPITULA. Ista sequenti die statuta sunt.

1. Ut quia firmitas amicitie et coniunctionis nostre modo, quibusdam prepedientibus causis, esse non potuit, usque ad illud placitum, quo simul ut conueniamus statutum habemus, talis enim amicitia inter nos manebit Domino auxiliante de corde puro et conscientia bona et fide non ficta, ut nemo suo pari uitam, regnum aut fideles suos, uel aliquid  quod ad salutem siue prosperitatem ac honorem regni pertinet, discupiat aut forsconsiliet.

2. Ut si in cuiuscumque nostrum regno pagani siue pseudochristiani insurrexerint, unusquisque ueraciter suum parem, ubicumque necesse fuerit et ipse rationabiliter potuerit, aut per semetipsum aut per suos fideles et consilio et auxilio prout melius potuerit adiuuet.

3. Ut si ego uobis superstes fuero, filium uestrum Hludowicum adhuc paruulum et alios filios uestros quos uobis Dominus donauerit, ut regnum paternum hereditario iure quiete tenere possint, et consilio et auxilio, prout melius potuero, adiuuabo. Si autem uos mihi superstites fueritis, filios meos Hludowicum  et Karolomannum, et alios quos diuina pietas mihi donare uoluerit, ut regnum paternum quiete tenere possint, similiter et consilio et auxilio, prout melius potueritis, ut adiuuetis rogo.

4. Ut si aliqui susurrones et detractores, et qui paci nostre inuident et quietum regnum esse non patiuntur, inter nos lites et contentiones atque discordias seminare uoluerint, nullus nostrum hoc recipiat aut libenter acceptet, nisi forte hoc ad rationem coram nobis utrisque et communibus fidelibus nostris perducere uoluerit. Si uero hoc noluerit, cum nullo nostrum aliquam societatem habeat, sed omnes illum, sicut mendacem et falsatorem et inter fratres uolentem seminare discordias, communiter a nobis abiciamus, ne de cetero quisque talia mendacia  auribus nostris inserere audeat.

5. Ut communiter, prout citius potuerimus, missos nostros ad Karolomannum et Karolum, gloriosos reges, dirigamus, qui eos ad placitum quod octauo Idus Februarii statutum habemus inuitent, et, ut nullatenus uenire differant, obsecrent; et si secundum quod optamus uenire uoluerint, communiter nos ad Dei uoluntatem et sancte ecclesie saluationem, ac communem honorem nostrum ac profectum, atque saluamentum totius populi christiani nobis commissi, Domino cooperante ita coniungamus, ut de cetero in eo qui unus est, unum simus et unum uelimus, et idipsum dicamus, secundum Apostolum, et faciamus omnes, et non sint in nobis ulla schismata.

 6. Si autem illi, obsecratione nostra uocati et inuitati, aut missi eorum ad prefatum placitum uenire distulerint, nos, secundum quod statutum habemus, illuc omnino uenire, et nos secundum Dei uoluntatem coniungere omnimodis non omittamus, nisi forte talis ineuitabilis necessitas euenerit, pro qua id fieri nullatenus possit. Et si hoc acciderit, ad tempus quisque pari suo hoc rescire faciat; et propterea amicitia nostra nec minuatur nec immutetur, donec Domino iubente congruo tempore perfecte confirmetur.

7. Ut res ecclesiarum in cuiuscumque regno caput fuerit, tum de episcopatibus quam de abbatiis, sine  ulla contradictione rectores ipsarum ecclesiarum illas possideant; et si aliquid ibi mali factum a quoquam est, in cuiuscumque regno ille res consistunt, legaliter exinde iustitiam reddere faciat.

8. Et quia per uagos et in tyrannica consuetudine inreuerentes homines pax et quies regni perturbari solet, uolumus, ut ad quemcumque nostrum talis uenerit, ut de his que egit rationem et iustitiam subterfugere possit, nemo ex nobis illum ad aliud recipiat uel retineat, nisi ut ad rectam rationem et debitam emendationem perducatur. Et si rationem  rectam subterfugerit, omnes in commune, in cuius regnum uenerit, illum persequamur, donec aut ad rationem perducatur, aut de regno expellatur uel deleatur.

9. uolumus, ut hi qui merito proprietatem illorum in regno nostro perdiderunt, ita iudicentur, sicut temporibus nostrorum antecessorum inuentum fuit; qui uero dicunt iniuste se proprietatem illorum perdidisse, ueniant in nostram presentiam, et sicut iustum est, ita illis iudicetur, et sua recipiant.





BOSONIS REGIS ELECTIO.  [1Kb]



ELECTIO BOSONIS REGIS.


Cum conuenissent sancti patres in nomine Domini saluatoris nostri, conuentum celebraturi apud  Mantalam territorii uiennensis, de multis ecclesie negociis tractaturi, et sancte sollicitudinis secretarium penetraturi, multis emergentibus, et suimet consideratione cogentibus, sacerdotalis affectus ex antiquo patrum cordibus infusus euidenter dictauit ei persone curam gerere, cuius adminiculo tam in ueteri testamento, quam et in nouo, consueuit populo condignum regimen exhiberi. Et quoniam iam olim eiusdem persone presidiis tam ipsi patres, quos gratia diuina episcopos uocari concessit, quam principes et totum uulgus carentes, nullis compatientis fulciebantur uel iuuabantur auxiliis,  presertim cum, rege communi morte recepto, nullus in eos sua uiscera per caritatis largitatem intenderit, anxiari plurimum compulsi sunt, quia non solum in internis per inuisibilem inimicum, sed etiam in apertis per uisibiles inimicos, etiam ex his, quos ipsa Christi peperit sancta mater ecclesia, pessumdari funditus uidebantur. Itaque dum mentis aciem usquequaque uerterent, et simul cum nobilioribus ad hanc necessitatem submouendam idoneas personas considerarent, non inuenientes qui sui consultationi respondere uellent, utpote negligentibus cunctis tantum laborem ob honorem Dei et sanctorum eius et matris ecclesie sumere, omnes inflammati Deum omnium principem pro hac angustia  medullitus exorauerunt, ut is qui curam singularem habet mortalium, et cuius dispositio curricula uergit omnium seculorum, et rectum daret consilium, et euidens consilii promeret indicium. Denique cui patet omne cor et omnis uoluntas loquitur, fatigatos maiorum et minorum inspiciens animos, quoddam clarescere fecit solatium, et quodammodo presentauit suffragium. Sane omnibus unum sapientibus et per diuinam uisitationem idem indiuisibiliter  ambientibus, cordi fuit exhibitus homo, iamdudum in principatu domni Karoli defensor et adiutor necessarius: cuius post se filius eiusdem imperatoris, cernens eius insignem prudentiam, amplificare delegerat domnus rex Ludowicus. Ipse etiam non tantum in Galliis, sed et in Italia cunctis enituit, ut domnus apostolicus Ioannes Romensis, instar filii complexus, eiusdem sinceritatem multis preconiis extulerit, et ad suam tutelam, reuertens ad sedem propriam, delegerit. Ergo nutu Dei, per suffragia sanctorum, ob instantem necessitatem, et eam, quam in eo compererunt, expetibilem utilitatem et prudentissimam atque prouidentissimam sagacitatem, communi animo, parique uoto, et uno  consensu, clarissimum principem dominum Bosonem, Christo preduce, ad hoc regale negotium petierunt, et unanimiter elegerunt. Qui etsi consideratione tanti laboris renuerit et abdixerit, oppositis his que Dei sunt et eius ecclesie, tandem obedienter colla promittendo submisit. Electus autem Deo statuitur, preces funduntur, domini nostri Iesu Christi gratia, que precessit in uelle, in certo perfecto satis efficax postulatur. Et ut hec electio presentibus et futuris certius innotescat, omnium episcoporum subscriptio luce clarius indicat. Actum apud Mantalam publice, anno incarnationis dominice 879, Idibus Octobris.

Et subscripserunt episcopi, Ottramnus archiepiscopus uiennensis, Aurelianus archiepiscopus Lugdunensis,  Teutrannus archiepiscopus Tarantasiensis, Rotbertus archiepiscopus Aquensis, Radbertus episcopus ualentie, Bernarius episcopus Gratianopolitanus, Helias episcopus uasionensis, Hemico episcopus Diensis, Adalbertus episcopus Maurienne, Biraco episcopus Wapicensis, Eustorgius episcopus Tolonensis, Girbaldus episcopus Cabilonensis, Hieronymus episcopus Lausanensis, Richardus episcopus   Agathensis, Guntardus episcopus Matisconensis, Rostagnus archiepiscopus Arelatensis, Theodericus archiepiscopus uesontionensis, Aetherius episcopus uiuariensis, Leodoinus episcopus Massiliensis, Germardus episcopus Arausicensis, Ratfridus episcopus Auenionensis, Walefridus episcopus Uceticensis, Edoldus episcopus Regiensis.



Synodi ad Bosonem regem designatum legatio.

Sacra synodus Mantalensis territorii uiennensis, in nomine Domini nostri congregata, simul cum primoribus, inspirante diuinitate summe maiestatis, sincera deuotione uestram prudentiam, clarissime princeps, adit, petens addiscere uestra certissima responsione, qualem uos uelitis in principatu, quo uos sublimari per diuinam misericordiam optamus,  omnibus ostendere. Si uidelicet honorem Dei omnipotentis et dilectionem in fide catholica ueraciter quesituri estis, et ecclesiam illius pro uiribus exaltaturi. Si uultis omnibus, sicut boni principes qui uos precesserunt, et quorum formam litteris et fama nostis, legem, iustitiam et rectum concedere et seruare; tenentes humilitatem, que est fundamentum uirtutum, cum patientia, et animo sereno, humillimo, ad damnandum incondito, sed in omnibus iuste promissis stabili et certo, bene per Dei gratiam preparato et ornato, sobrietate competenti uenusto. Qui sitis accessibiles omnibus recta suggerentibus, et pro aliis intercedentibus, querentes magis prodesse quam preesse, sequentes uestigia sanctorum principum, calcantes iram, seuitiam,  duritiam, auaritiam, cupiditatem, indignationem et superbiam: iustus patricius uestris maioribus et minoribus apparentes, ueritatem ore et opere preferentes, salubre consilium libenter audientes, monstra uitiorum declinantes et persequentes, uirtutes amantes, defensionem et mamburgium [1487 1Kb] singulis exhibentes. Ut neque eadem sancta synodus et primates uestri cum ea sentientes, nunc de uobis in bonitate maledicantur uel detrahantur in futuro, neque sacro uestro principatui nobis, ut credimus, profuturo iuste derogetur: sed sit pax et ueritas sanctorum suffragiis, per diuinam gratiam, prelatis et subditis, sacerdotibus et illis commissis primatibus, dum eis auctoritatem euangelicam et apostolicam cum iusta lege humana consenseritis et obseruaueritis,  ut per omnia et in omnibus benedicatur Deus. Precatur etiam sacerdotalis et laicalis fidelitas, ut faciat uestra prudentia unumquemque in uestra domo suum uas possidere in sanctificatione et honore.



Bosonis regis electi ad synodum responsio.

Sacratissime synodo et cunctis primoribus nostris fidelibus humilis Christi uernaculus Boso. Primum uestre sincerissime deuotioni gratiarum actiones  corde et ore rependo, quod licet immerito, sola uestra beneuolentia, per incommutabilem Dei gratiam, amplecti me uisceribus uestris ad liquidum comperio. Pariter quoque, quod feruor uestre caritatis ad id officium me promoueri diuinitus optat, ut mea paruitas matri mee, que ecclesia Dei uiui est, ob immortalem remunerationem decertare ualeat. Ego autem, conscius mee conditionis et figmenti fragilis, imparem me iudicans tanto negotio, omnimodis abnuissem, nisi per Dei nutum uobis cor unum datum, et animam unam in unum consensum aduertissem. Obediendum itaque pro certo cognoscens inspiratis a Deo tam sacerdotibus quam nostris amicis et fidelibus, non reluctor, nec audeo, uestris iussionibus. Quod uero requisistis, qualem me prebere  uellem in committendo per Dei misericordiam in regimine futuro, et simul ostendistis normam, et instruxistis dogmate sacro, libentissime suscipio. Amplector catholicam fidem, in qua et nutritus sum, quam purissimo corde teneo, ore ueracissimo pronuncio, pro qua paratus sum impendi et superimpendi, si sic placuerit domino Deo nostro. Ecclesiarum priuilegia, iuuante domino nostro Iesu Christo, restaurare et conseruare, et iustitiam per uestrum commune consilium curabo. Omnibus, ut monuistis, legem, iustitiam et rectum mamburgium, auxillante Deo, conseruabo et impendere curabo: quo sequens precedentium bonorum principum uestigia, tam sacris ordinibus quam uobis, nostris fidelibus, consulere certem, equitatem seruando.  De moribus meis, licet me peccatorem pre omnibus sciam, uoluntatem meam hanc esse ueraciter assero, ut per omnia morigerum bonorum, et in nullo malorum ostendam. Si autem, quoniam homo sum, contra quemlibet animo excessero, secundum uestrum consilium corrigere curabo. In quo precor reuerenter, ut quod iustius et rationabilius inueneritis, mihi congrue pro tempore et loco suggerentes, uos ipsos in me honoretis: quoniam et ego, si quis uestrum in me deliquerit, emendationem rationabiliter accessibilis factus exspectabo. Euangelicam et apostolicam auctoritatem cum iusta lege sequar humana, ut ipso preduce et comite, per omnia et in omnibus benedicatur Deus. De domo nostra, sicut me monuistis, quia Deus in sanctis habitat,  sollicitudinem adhibebo, et ut decenter quisque incedat, studiosissime procurabo. Igitur, domini mei, sacrosancti pontifices, ecclesie summi Dei nostri presules, et uos omnes nostri fideles, primates et subprimates, confisus de Dei gratia et auxilio, per sanctorum eius suffragia, quia uestris iussionibus faueo, precor uos et obsecro, ut per ipsum et cum ipso, tam piis ad ipsum interuentibus, in tanto subeundo labore meam necessitatem et humilitatem  iuuetis, quam etiam humanis adminiculis et auxiliis pro posse suffragari mihi certetis. Quod si cui displicet, et aliter animo tenet, queso patenter edicat, et se nobiscum in nullo decipiat. Simulque precor per caritatem qua feruetis, ut communi fauentes utilitati, triduanis solemniter precibus dominum  Deum nostrum cum plebibus uobis commissis exoretis, ut propter peccata mea, uel leuitatem meam, uos aut me ad deceptionem populi sui nequaquam errare permittat, sed suam ex hoc uoluntatem misericorditer ostendat.





KARLOMANNI, HLUDOWICI II F., GALLIAE REGIS, PROMISSIO APUD CARISIACUM.  [1Kb]



Petitio episcoporum ad domnum Karolomannum regem, quando ei se commendauerunt in Carisiaco u Idus Septembris, anno 882.


A uobis perdonare petimus, ut unicuique de nobis et ecclesiis nobis commissis, secundum primum capitulum quod nouissime in Carisiaco domnus imperator auus uester a se et a Patre uestro seruaturum, consentientibus fidelibus illius ac patris uestri atque apostolice sedis legatis, legente Gauzleno, denuntiauit, canonicum priuilegium et debitam legem atque iustitiam conseruetis, et defensionem exhibeatis, sicut rex in suo regno uuicuique et episcopo et ecclesie sibi commisse per rectum exhibere debet, et quemadmodum continetur in scripto quod in Ferrariorum monasterio coram altare sancti Petri perdonastis, et manu propria una cum fratre uestro confirmastis.



Promissio domni Karolomanni regis aa supradictam petitionem.


Promitto et perdono uobis, quia unicuique de uobis et ecclesiis uobis commissis, secundum primum capitulum quod nouissime in Carisiaco domnus imperator auus meus a se et a patre meo seruaturum, consentientibus fidelibus suis ac patris mei atque apostolice sedis legatis, legente Gauzleno, denuntiauit, canonicum priuilegium et debitam legem atque iustitiam conseruabo, et defensionem, quantum potuero, adiuuante Domino, exhibebo, sicut rex in suo regno unicuique episcopo et ecclesie sibi commisse per rectum exhibere debet, et quemadmodum continetur in scripto quod in Ferrariorum monasterio coram altare sancti Petri perdonaui. In hoc, ut uos mihi secundum Deum et secundum seculum sic fideles adiutores et consilio et auxilio sitis, sicut uestri antecessores boni meis melioribus predecessoribus extiterunt, secundum scire et posse.





KARLOMANNI CAPITULA IN BROILO COMPENDII.  [1Kb]





[NOTA.]

 Hec capitula que sequuntur, sunt promulgata a domno glorioso rege Karlomanno anno incarnationis dominice 883, uIII Kal. Martias, feria 6, anno regni sui in Francia primo, in broilo Compendii palatii, de rapinis.

1. Communi fidelium nostrorum consilio statutum habemus, ut rapinam nullus deinceps faciat, aut facienti consentiat.

2. Ut rapina que retro est acta, cum omni diligentia emendetur, et condignam pro hoc harmiscaram is qui eam fecit sustineat.

 3. Ut si quis post hunc conuentum et bannum nostrum rapinam faciens inuentus fuerit, is cuius homo eam fecerit, eum ad legalem emendationem in presentiam nostram adducat. Quod si eum adducere non potuerit, pro eo secundum statuta legum emendet. Eum autem qui iustitiam fugerit, sciant omnes esse forbannitum, ita ut nullus eum nisi ad presentandum recipiat.






KARLOMANNI CAPITULA APUD uERNIS PALATIUM.  [1Kb]

 In nomine sancte et indiuidue Trinitatis, Karlomannus, gratia Dei rex, omnibus uenerabilibus episcopis, abbatibus, comitibus, iudicibus, omnibusque sancte Dei ecclesie et nostris fidelibus. Cum  ad palatium uernis anno dominice incarnationis 884, anno autem regni nostri quinto, indictione secunda, mense Martio conuenissemus, et pars fidelium nostrorum nobiscum, placuit ut quedam  statuta sacrorum canonum necnon quedam capitula antecessorum nostrorum renouarentur; quia grauiter et moleste ferimus, quod peccatis impedientibus et malitiis peruersorum hominum exuberantibus, ultra modum uilescunt atque pene adnullata existunt, precipue illa que contra malum rapine et depredationis a sanctis patribus sunt promulgata, et a christianissimis regibus auctoritate regia confirmata. Siquidem ita passim longe lateque hoc uenenum diffusum et dispersum est, ut quasi libere iam male abutantur omnes infecti et corrupti corpore et anima hoc tam sceleratissimo atque mortifero morbo, non recogitantes hoc quod Paulus dicit, immo Deus omnipotens per ipsum: Rapaces regnum Dei non possidebunt. Neque illud quod alibi Apostolus  ait, quia si nosmetipsos comedimus et consumimus, id est depredamur, cito deficiemus. Completur ergo in nobis, immo per nos, quod omnipotens Deus per Isaiam prophetam improperat dicens: Unusquisque carnem brachii sui uorabit, id est, substantiam fratris sui diripiet. Carnem enim brachii sui deuorat, et sanguinem brachii sui bibit, qui substantiam proximi sui tollit, unde caro sustentari debuit. Non est autem mirum, si pagani et extere nationes nobis dominantur nobisque bona temporalia tollunt, dum unusquisque proximo suo per uim tollit unde uiuere debet. Ideo iuste conuenit nobis illud quod omnipotens Deus per Isaiam prophetam minatur dicens: ue qui predaris, nonne et ipse predaberis? Nos uero predamur fratres nostros, et  idcirco pagani merito nos nostramque substantiam depredantur. Quomodo igitur securi poterimus pergere contra inimicos sancte Dei ecclesie et nostros, cum rapina pauperis inclusa est in domo nostra? et non solum domi reclusa est, uerum etiam plerumque euenit, ut pleno uentre rapina in hostem quidam proficiscantur. Et quomodo poterimus inimicos nostros deuincere, cum sanguis fratrum nostrorum ab ore nostro distillat, et manus nostre plene sunt sanguine, et brachia pondere miseriarum et rapinarum grauantur, totaque uirtus animi corporisque debilitatur? Preces nostre a Deo non recipiuntur, quia clamores et ploratus altaque suspiria pauperum et orphanorum, pupillorum atque uiduarum preoccupant et preueniunt preces  nostras, que crudis carnibus fratrum nostrorum grauate raucitudinem acceperunt, nullam sonoritatem uirtutum habentes. Et sunt multi qui ex ipsa rapina uidentur eleemosynas facere, non intellegentes, quod de talibus dicit Esaias: Qui offert Domino de rapina oblationem, quasi qui mactet filium ante patrem. Et sunt nonnulli qui de homicidiis, adulteriis, periuriis, incendiis consilium et penitentiam querunt, et malum rapine pro nichilo ducunt, non intellegentes quia quot pauperes quis exspoliat et fame ac nuditate periclitari facit, tot homicidia perpetrat: quia tunc proximum suum interficit, dum  unde uiuere debet ei tollit. Et scimus, dicente Paulo apostolo, quia omnis homicida non habet uitam in regno Dei, et homicidas et adulteros iudicabit Deus. Quia ergo rapaces regnum Dei non possidebunt, nisi ea reddiderint que tulerint, et insuper penitentiam egerint, fugiamus hoc tantum malum, unde tot ac tanta alia mala procedunt, et diligamus proximos sicut nosmetipsos, adimplentes legem que dicit: Non concupiscas rem proximi tui, nec omnia que illius sunt. Quia aliter neque inimicis nostris poterimus resistere, neque regnum Dei possidere.

1. uolumus itaque, ut palatium nostrum, more predecessorum nostrorum, et Dei cultu, et regali honore, sed et religionis habitu, et unanimitatis  concordia, atque pacis ordine stabiliatur, et in eodem palatio nostro pax predecessorum nostrorum sanctionibus seruata, per omne regnum nostrum exequenda proferatur.

2. Decernimus igitur, ut omnes in palatio nostro commanentes, et illud undique adeuntes, pacifice uiuant. Quod si aliquis corrupta pace rapinam exercuerit, per nostram regiam auctoritatem et missi nostri iussionem ad palatinam adducatur audientiam; ut secundum quod in capitulis antecessorum continetur, legali multetur iudicio, tripla compositione peracta cum dominico banno.

3. Si quis uero absque seniore aut infra palatium aut circa illud degens hoc idem fecerit, hunc missus noster adeat, et ad ipsum palatium iussu nostro  eum uenire precipiat. Quod si ausu temerario uenire contempserit, ui ad nostram presentiam adducatur, subdendus predecessorum nostrorum sanctionibus. Si autem et nos et missum nostrum contempserit, et ad nos uenire noluerit, et se defendendo ibi occisus fuerit, et aliquis parentum aut amicorum eius inde faidam fidelibus nostris qui eum occiderint portare uoluerit, potestatiue eam iurare faciemus, et fideles nostros regia auctoritate exinde adiuuabimus.

4. Placuit etiam nobis et fidelibus nostris, ut quicumque infra regnum nostrum aliquid rapuerit aut depredatus fuerit, omnia in triplum componat, et bannum dominicum persoluat, et insuper publicam penitentiam inde faciat, sicut in capitulari  antecessorum continetur. Si autem colonus aut seruus fuerit, similiter omnia in triplum componat, aut dominus pro eo sexaginta ictus bene pressos accipiat, et insuper publicam penitentiam inde agat; cuius modus erit in consideratione episcopi, secundum quantitatem facti: quia fornicationes et adulteria atque homicidia, necnon incendia, ebrietates aliaque quamplura uitia exinde prodeunt. Si quis autem negauerit factum, si comprobatus non fuerit, propria manu iuramento se excondicat [1488 1Kb] ; excepto nostris uassis dominicis, pro quibus illorum homines meliores iuramentum persoluent.  Hoc uero cum summa diligentia tali modo procurabitur.

5. Episcopus in cuius parrochia aliquis consistens aliquid depredatus fuerit, semel et bis atque tertio, si necesse fuerit, uocabit illum sua admonitione per suum presbyterum canonice ad emendationem [siue ad compositionem [1489 1Kb] ] et ad penitentiam, ut Deo et ecclesie satisfaciat quam lesit. Si autem despexerit atque contempserit eius [1490 1Kb] admonitionem atque saluberrimam inuitationem, feriat illum pastorali uirga, hoc est sententia excommunicationis, ut a communione sancte ecclesie omniumque christianorum sit separatus usque ad congruam satisfactionem et [dignam [1491 1Kb] ] emendationem. Quam excommunicationem debebit idem  episcopus seniori illius notam facere et omnibus suis cepiscopis, ne eum recipiant usque ad [dignam [1492 1Kb] ] satisfactionem.

6. De illis autem qui infra parrochiam beneficia et alodum non habent, et alterius episcopi parrochiani sunt, et dum ad curtem pergunt aut de loco ad locum iter faciunt, rapinas et depredationes infra parrochiam faciunt, placuit nobis ut si ita prope episcopum, ut ei depredatio illorum nota fieri possit, antequam parrochiam eius exeant, mittat strenuum et prudentem presbyterum, qui sua uice rationabiliter illos ad emendationem uocet. In quo superior modus compositionis et emendationis seruabitur, si uocati uenire noluerint. Si uero uocationem atque ammonitionem episcopi superbe contempserint, simili  sententia excommunicationis feriantur qua et illi qui infra parrochiam res aut beneficia habent; et insuper excommunicentur, ne extra parrochiam exeant antequam superius statuta adimpleant. Quorum excommunicatio seniori illorum et proprio eorum episcopo significanda est, ne eos recipiant antequam illuc redeant ubi rapinam fecerunt, ibique pleniter emendentur.

7. Et quoniam episcopi, qui nostris et suis et communibus ecclesie atque totius regni necessitatibus occupati sunt, non ualent cuncta soli [1493 1Kb] prospicere que infra fines parrochie illorum perpetrantur, statuimus, ut quotiescumque episcopi a propria ciuitate digrediuntur, tales adiutores unusquisque in sua ciuitate relinquat qui hec omnia in  sua ciuitate prudentissime peragant, et pauperes sanguine Christi redempti semper in ciuitate presentem inueniant a quo responsum et consolationem accipiant. In uicis autem et uillis longe a ciuitate remotis, constituat unusquisque episcopus reuerendos et cautos atque prudentia [morum [1494 1Kb] ] temperatos  presbyteros, qui sua uice superius statuta [modeste] perficiant, et ad quos alii presbyteri iuniores et minus cauti suam causam referant.

8. Placuit nobis [et fidelibus nostris [1495 1Kb] ] pro communi utilitate et instanti necessitate, ut nullus episcoporum grauiter ferat, si eius parrochianum pro huiusmodi causa depredationis alter episcopus excommunicauerit.

9. Et quia ad tantum malum funditus eradicandum [atque tollendum [1496 1Kb] ] et tantum bonum plantandum [atque statuendum] necesse habet episcopalis auctoritas iudiciali potestate adiuuari, placuit nobis nostrisque fidelibus in commune, ut missi dominici suis in locis ex hoc fideliter adiuuent, et comes precipiat suo uicecomiti suisque  [uicariis atque] centenariis ac reliquis ministris rei publice, necnon Francis hominibus mundane legis documentis eruditis, ut pro amore Dei omnipotentis ac pace sancte ecclesie et fidelitate nostra ex hoc adiuuent, quantum melius potuerint [tam per se quam cum ministris ecclesie  ], quoties episcopi aut ministri illorum, siue etiam ipsi pauperes, [super hac re] eos appellauerint; ita ut ministri ecclesie habeant auctoritatem sui episcopi, et ministri comitis auctoritatem nostram et sui comitis.

10. uolumus autem, ut si episcopalem aut [1497 1Kb] regiam auctoritatem ausu temerario aliquis pro nichilo duxerit, in comitatu consistens, aut iter faciens, si quod iniuste abstulerit, legaliter [1498 1Kb] emendare contempserit, et rebellis existens, si ibi occisus fuerit,  nulli fidelium nostrorum qui eum occiderit aliquis faidam portet, neque pro eius morte aliquid componat. Si uero aliquis parentum [aut amicorum] eius aliquam [inde] faidam portare uoluerit, potestatiue eam iurare faciemus, et fideles nostros regia auctoritate exinde adiuuabimus.

11. De nostris quoque dominicis uassallis iubemus, ut si aliquis predas egerit, comes in cuius potestate fuerit, ad emendationem eum [uenire] uocet. Qui si comitem aut missum illius audire noluerit, per forciam illud emendare cogatur, prout lex docet et quemadmodum in capitularibus regum [antecessorum nostrorum] tenetur insertum, in eodem loco ubi preda commissa fuerit. Quod si proclamauerit, se ante presentiam nostram uelle distringi potius quam  ante comitem, per credibiles fideiussores aut per sacramentum melioris hominis ante nos uenire permittatur, ut ibi talis ratio finem accipiat. Honorem enim talem nostris uassis dominicis concedimus, ut ipsi non sicut reliqui manu propria sacramentum iurent, sed melior homo illorum et credibilior illud  agere non differat. Si autem que supra diximus despexerint, et nullo modo emendare uoluerint, et in contemptu permanentes ibi occisi fuerint, nullam contra ipsos qui eos occiderint iracundiam tenebimus unquam. Quod si aliquis parentum [aut amicorum eorum] inde faidam portare uoluerit, [potestatiue eam si iurare faciemus, sicut superius dictum est, et] nostra regia auctoritate [1499 1Kb] exinde eum [1500 1Kb] iuuabimus. Si uero dixerint, quod eis comes non secundum legem fecerit, sed pro aliqua [1501 1Kb] iracundia [aut inuidia] quam [ante] contra illos tenebat, [illud fecerit], hoc comes eis ante nos satisfaciat, [secundum quod nobis placuerit], quod non ob aliud quam pro rapina sit actum.

12. Ut autem omnis occasio rapine tollatur, uolumus,  ut presbyteri, qui bonum exemplum [caritatis] omnibus ostendere debent, hospitales existant, sicut Apostolus dicit: Hospitales inuicem sine murmuratione.  quam [1502 1Kb] prebeant iter facientibus, quia per illam [1503 1Kb] placuerunt quidam Deo, angelis hospitio susceptis [1504 1Kb] .

13. Placuit nobis [et nostris fidelibus, ut presbyteri suos parrochianos admoneant, ut et ipsi hospitales existant, et nulli iter facienti mansionem denegent. Et ut omnis occasio rapine tollatur, nichil carius uendatur [1505 1Kb] transeuntibus, nisi sicut in mercato accipiunt [1506 1Kb] . Quod si carius uendere uoluerint, ad presbyterum transeuntes hoc referant, et illius iussu cum humanitate eis uendant.

14. uolumus ut presbyteri et ministri comitis uillanis precipiant, ne collectam faciant quam uulgo geldam [1507 1Kb] uocant contra illos qui aliquid rapuerint. Sed causam suam ad illum presbyterum referant  qui episcopi missus est, et ad illos qui in illis locis ministri comitis super hoc existunt, ut omnia prudenter et rationabiliter corrigantur.





ODONIS REGIS ELECTIO.  [1Kb]

 Promitto et perdone unicuique uestrum et ecclesiis uobis commissis, quia canonicum priuilegium et debitam legem atque iustitiam conseruabo, et contra depredatores et oppressores ecclesiarum uestrarum  et rerum ad easdem pertinentium defensionem secundum ministerium meum, quantum mihi posse Deus dederit, exhibebo; et ius ecclesiasticum et legem canonicam uobis ita conseruabo, et res ecclesiarum uestrarum, tam a regibus, uel imperatoribus, quam a reliquis Dei fidelibus collatas, sub integritate et immunitate absque aliqua inhonoratione permanere concedam, quas modo iuste et legaliter uestre retinent ecclesie; et eas augmentare et exaltare secundum  debitum uniuscuiusque seruitium, prout scire et posse mihi Deus rationabiliter dederit et tempus ditauerit, studebo, sicut mei antecessores, qui hoc bene et rationabiliter obseruauerunt, uestris predecessoribus;  in hoc, ut uos mihi secundum Deum et secundum seculum sic fideles adiutores et consilio et auxilio sitis, sicut uestri antecessores boni meis melioribus predecessoribus extiterunt, secundum scire et posse. Et que retro malo sunt ingenio deprauata, in meliorem et pristinum gradum, adiuuante me diuina clementia, reformabo cum uestro et aliorum nostrorum fidelium concilio et auxilio. Confirmatio Odonis regis.





WIDONIS REGIS ELECTIO.  [1Kb]



ELECTIONIS CAPITULA.


Post bella horribilia cladesque nefandissimas, que meritis facinorum nostrorum acciderunt huic prouincie, disponente iura regni huius cum tranquillitate, sopitis hostibus suis, insigni rege et seniore nostro Widone, in aula Ticinensi nos humiles episcopos ex diuersis partibus Papie conuenientibus, pro ecclesiarum nostrarum ereptione et omnis christianitatis saluatione que pene iam ad interitum  desolationis inclinata erat, annuente nobis eodem principe in uno congregati sumus collegio, ea uidelicet ratione, ut his per quos homicidia, sacrilegia, rapine, et cetera facinora perpetrata erant, dignam penitentiam ad capiendam salutem, subtractis eis a male cepto negotio, per ueram confessionem Deo adiuuante imponeremus; ac ne ulterius tantum nefas excrescere aut uires sumere ualeret, pastorali prouisione et auxilio regio compescendum decreuimus.

 1. In primis oramus, optamus operamque damus, ut mater nostra sancta Romana ecclesia in statu et honore suo cum omnibus priuilegiis et auctoritatibus, sicut ab antiquis et modernis imperatoribus atque regibus sublimata est, ita habeatur, teneatur, et perhenniter custodiatur illesa. Nefas est enim, ut hec que totius corporis ecclesie caput est, et confugium atque releuatio infirmantium, a quoquam temere propulsari uexariue permittatur, presertim cum sanitas ipsius nostrorum omnium sit salubritas. Ipse quoque summus pontifex a cunctis principibus et christiani nominis cultoribus digno semper ueneretur honore, debitaque precellat reuerentia.

2. Singulorum episcoporum ecclesie cum suis priuilegiis et possessionibus tam interioribus quam  exterioribus inconuulse et incorrupte, absque aliqua sui deminoratione uel quorumlibet prauorum hominum iniusta uexatione permaneant, sicut precepta regum et imperatorum sibi collata continent. Rectoresque earum libere pontificalem exerceant potestatem, tam in disponendis ecclesiasticis negotiis, quam in comprimendis legis Dei transgressoribus uniuersis.

3. Sancimus etiam, ut neque in episcopatibus neque in abbatiis uel in senedochiis aut ullis Deo sacratis locis, ulla uiolentia aut noue conditionis grauamina imponantur, sed secundum antiquam consuetudinem omnes in suo statu suoque priuilegio perpetuo maneant.

4. Ut sacerdotum omnium et ministrorum Christi  unusquisque in suo ordine condigno ueneretur honore et reuerentia, et cum omnibus rebus ecclesiasticis ac familiis ad se pertinentibus sub potestate proprii episcopi quietus et inconcussus permaneat, salua ecclesiastica disciplina.

5. Plebei homines et uniuersi ecclesie filii libere suis utantur legibus. Ex parte publica, ultra quam legibus sancitum est, ab eis non exigatur, nec uiolenter opprimantur; quod si factum fuerit, legaliter per comitem ipsius loci emendetur, si suo uoluerit deinceps potiri honore; si uero ipse neglexerit, uel fecerit, aut facienti prebuerit assensum [1508 1Kb] , a loci episcopo usque ad [1509 1Kb] dignam satisfactionem excommunicatus habeatur.

6. Palatini qui in regio morantur obsequio, pacifice  sine depredatione regi deseruiant, suis contenti stipendiis.

7. Hi uero qui tempore placiti diuersis ex partibus conueniunt, nullam pertranseuntes in uillis seu ciuitatibus rapinam exerceant, sibi necessaria antiqua consuetudine digno pretio ementes.

8. Quicumque ab exteris prouinciis aduentantes, depredationes atque rapinas infra regnum hoc exercere  presumunt, hi cum quibus morantur, aut ad audientiam eos adducant aut pro eis emendent, neque eos ulterius in talibus ausis sua potestate defendere audeant; quod si fecerint, inter excommunicatos habeantur quousque resipiscant.

9. Preterea quia gloriosus rex Wido dignatus est nobis promittere, conseruaturus se prescripta capitula necessitate non minima confecta et que in eis continentur, curam habens, Deo inspirante, sue nostreque salutis, sicut apertis inditiis iam demonstrat; ideo nobis omnibus complacuit, eligere illum in regem et seniorem atque defensorem, quatinus amodo et deinceps, illo nos secundum regale ministerium gubernante, singuli nostrum in suo ordine obedientes et adiutores pro posse existamus illi ad  suam regnique sui saluationem.



ELECTIONIS DECRETUM.

Post obitum recordande memorie domni Karoli, gloriosi imperatoris et senioris nostri, quot quantaque pericula huic Italico regno usque in presens tempus superuenerint, nec lingua potest euoluere nec calamus explicare. Ipsis denique diebus quasi ad certum signum superuenerunt, qui pro hoc regno, ut sibi uolentes nolentesque adsentiremus, minis diuersis et suasionibus inretitos [1510 1Kb] furtiue ac fraudulenter adtraxerunt. Sed quia illi, superueniente perspicuo principe Widone, bis iam fuga lapsi, ut fumus euanuerunt, nosque in ambiguo reliquerunt tamquam oues non habentes pastorem, necessarium  duximus ad mutuum colloquium Papie in aula regia conuenire; ibique de communi salute et statu huius regni sollicite pertractantes, decreuimus uno animo eademque sententia, prefatum magnanimum principem Widonem ad protegendum et regaliter gubernandum nos in regem et seniorem nobis eligere et in regni fastigium Deo miserante prefigere, pro eo quod isdem magnificus rex, diuino ut credimus protectus auxilio, de hostibus potenter triumphauit, et hoc non sue uirtuti [1511 1Kb] , sed totum diuine misericordie prudenter [1512 1Kb] adtribuit, insuper etiam sanctam Romanam ecclesiam ex corde se diligere et exaltare, et ecclesiastica iura in omnibus obseruare, et leges proprias singulis quibusque sub sua ditione positis concedere, et rapinas de suo regno penitus  extirpare, et pacem reformare et custodire se uelle, Deo teste professus est. Pro his ergo et aliis multis eius bone uoluntatis inditiis, ipsum, ut prelibauimus, ad regni huius gubernacula asciuimus, eique toto mentis nisu adhesimus, seniorem piissimum et regem excellentissimum pari consensu ex hinc et in posterum decernentes.





WIDONIS REGIS LEGES.  [1Kb]





[NOTA.]

 Incipiunt [1513 1Kb] kapitula que domnus Wido imperator addidit in Kalendas Madii ciuitate Ticinensi, anno imperii eius primo, indictione uII [1514 1Kb] .

1. Placuit nobis eciam summopere [1515 1Kb] statuere, ut episcopi et comites uniti sint in suis parechiis et comitatibus pro pace et saluatione in omnibus hominibus [1516 1Kb] honoribus [1517 1Kb] suis habitantibus, ita ut nullum predonem, raptorem uel incestum permittant morari in suis sedibus uel concessis honoribus. Et si intellexerint [1518 1Kb] , ex aliqua parte per eorum terminos uelle aut debere transire exteros ad istius regni uastationem, obuiam eis missos communitorios dirigant, ut pacifice sine preda per eorum transeant terram. uendere autem eis que necessaria sunt faciant, non plus [1519 1Kb] carum, sed secundum usum et consuetudinem terre. Si uero noluerint adquiescere,  sed predas et rapinas exercuerint. quicquid alteri rapuerint, legaliter cum banno nostro ab episcopo et comite eiusdem loci emendare cogantur. Quod si exequi noluerint, statim ab episcopo excommunicentur. Postea uero si contigerit, ut comes loci populusque terre super ipsos predones uenerint, et eos impedierint, et mortui fuerint, neque faida inde precipimus crescat, neque compositio aliquando requiratur pro his qui ibidem occubuerint. Et si comes eiusdem loci hoc adimplere neglexerit, proprio honore priuetur. Et si oportuerit et necesse fuerit ut in suo auxilio uicinum suum aduocet comes [1520 1Kb] , et ille se subtraxerit, similiter proprio priuetur honore, et insuper 30 libras argenti comiti [1521 1Kb] persoluat.

 2. Quicumque igitur ex laicali ordine tam liberi quam serui homines in comitatu commanentes, a proprio comite uel a publica parte, id est ab his qui rem publicam agunt, ammoniti fuerint, si se subtraxerint ab adiutorio sui proprii comitis, et eum non adiuuauerint infra ipsum comitatum contra superuenientes predones in suo comitatu, tertiam partem liberi ex suis mobilibus componant, serui autem 60 ictos uapulentur; si tamen probatum fuerit quod ipsis denuntiatum fuisset.

3. Nemo comes neque loco positus eius [1522 1Kb] neque  sculdasius [1523 1Kb] ab arimannis suis aliquid per uim exigat, preter quod legibus constitutum est. Sed neque per suam forciam in mansione arimanni sui applicet [1524 1Kb] , aut placitum teneat, aut aliquam uiolentiam faciat. Si uero de predictis personis publicis [1525 1Kb] hoc irritum fecerit, honore proprio siue ministerio priuetur, et secundum legem emendet [1526 1Kb] .

4. Si igitur ex precepto imperiali comes loci ad defensionem patrie sue suos [1527 1Kb] arimannos hostiliter properare [1528 1Kb] monuerit aut per se aut per suum missum, et aliquis eorum remanserit, exceptis [1529 1Kb] his quos episcopus in sua [1530 1Kb] elegerit necessitate aut comes dimittere uoluerit, nisi aliquis [1531 1Kb] sunnis et ceteris impedimentis que legibus continentur detentus fuerit, widrigild suum componat.  Et hoc nullus comitum aut actor [1532 1Kb] publicus [1533 1Kb] potestatem habeat exigendum, nisi cum misso de palatio imperatoris.

5. De cartis uero interdicimus, nemini liceat alienas res presumtiue inuadere occasione cartule ab eo facte, qui uestituram legitimam non habens dignoscitur [1534 1Kb] inuasisse. Sed si quis adquisitor extiterit, non antea inuadere alienas [1535 1Kb] res, ecclesie uel cuiuspiam liberi [1536 1Kb] hominis, presumat, antequam auctor cartule legali et iudiciali diffinitione eas uendicet, et tunc demum cui uult liberam tradendi habeat facultatem. Et si quis ipsas [1537 1Kb] sine lege inuaserit, non solum ipsas [1538 1Kb] res amittat, sed insuper bannum nostrum componat

 6. [1539 1Kb] De cartis etiam uel quibuscumque scriptionibus [1540 1Kb] que a quibusdam personis false appellantur, statuimus, si notarius superuixerit [1541 1Kb] et testes, ut idem notarius cum legitimis sacramentalibus 12, simul et [1542 1Kb] cum ipsis testibus qui in eadem carta scripti sunt, ipsam cartam ueram [1543 1Kb] faciat. Similiter et carte ostensor cum 12 sacramentalibus sicut legitime iurare ualeat, ipsam cartam ueram et idoneam faciat. Interpellator autem primum iuret, quod se sciente nichil aliud nisi uerissimam et iustam in omnibus rationem exquirat. Si autem notarius se subtraxerit, et cartam suo scriptam  [1544 1Kb] nomine idoneam minime potuerit confirmare, nulla redemtio ei concedatur, sed manum propriam amittat; et ostensor ipsius cartule post rerum amissionem widrigild suum componat [1545 1Kb] . Et si [1546 1Kb] notarius defuerit, et testes superuixerint, ipse ostensor carte cum ipsis testibus et cum 12 sacramentatibus, sex suis propinquis, et ipse sit septimus, et quinque aliis idoneis, ostensis primum duabus aliis cartis manus collatione [1547 1Kb] ab eodem notario descriptis, ipsam tertiam cartam per sacramentum ueram et idoneam [1548 1Kb] faciat [1549 1Kb] .

7. uolumus preterea atque sancimus, ut si quis liber [1550 1Kb] homo legitime uxori sue dum uixerit [1551 1Kb] res suas per scriptum ad usumfructum dederit, et filios duos uel plures habuerit, et unus ex ipsis uel  duo mortui fuerint, et filios [1552 1Kb] uel filias reliquerit, equaliter ipsas res, quas usufructuario [1553 1Kb] predicta uxor habuerit filii defuncti cum patruis suis, sicut ceteram hereditatem, ita [1554 1Kb] usumfructum diuidant.

8. Concedimus etiam, ut sicut [1555 1Kb] mulieres cum  uiris suis uenumdare et donare res suas possunt, ita et commutare ualeant, ac familiam suam liberam facere.

9. Si quis iudicibus nostris in iudicio residentibus minas aut etiam conuicia intulerit, eosque uerbis aut factis turpiter dehonestauerit, widrigild illi componat quem leserit. Si uero aliquis ex ipsis iudicibus nostris pro ipso iudicio falsidicos dixerit, uel pro ipsa intentione et [1556 1Kb] causa quemlibet hominem [1557 1Kb] interfecerit, quinquaginta libras auri optimi componat, medietatem primam heredibus interfecti iudicis et alteram medietatem camere nostre.

Codex Ambrosianus in margine hec addit: Ut mulier Langobarda, si uero. abuerit non potest facere nullum scriptum qui pertinet ad hereditandam  sine interrogaciones parentes, et [si] uiro non abuerit, potest facere cum consensu mundoaldo, sine interrogacione parentes; et si fuerit Romana et uiro non abuerit, potest facere sola.






LUDOuICI REGIS ARELATENSIS ELECTIO.  [1Kb]

 Anno incarnationis dominice 890, indictione uIII, religiosus atque satis uenerabilis Bernoinus sacre sedis uiennensis archiepiscopus, pro quibusdam ecclesie sue siue generalibus totius regni necessitatibus sedem adiens apostolicam, consultu ipsius domni apostolici, cui cura et sollicitudo instat omnium ecclesiarum, digno quoque suo relatu de perturbatione huius regni retulit, quomodo post gloriosissimi Karoli imperatoris obitum aliquamdiu sine rege et principe existens, ualde undique afflictaretur, non modo a propriis incolis, quos nulla dominationis uirga cercebat, sed etiam a paganis: quoniam ex una parte Nortmanni cuncta penitus deuastantes insistebant, ex alia uero Sarraceni Prouinciam depopulantes, terram in solitudinem redigebant.  His et aliis huiusmodi causis ab eo auditis, reuerendus dominus Stephanus apostolicus ad lacrymas usque compunctus, tam uerbis quam scriptis generaliter ad omnes Galliarum cisalpinarum tam archiepiscopos quam et reliquos uenerabiles antistites directis, suo sanctissimo commonuit hortatu,  ut unanimes atque concordes omnes in Ludouico, nepote quondam Ludouici gloriosissimi imperatoris, consentientes, hunc super populum Dei regem constituerent. Cum igitur diligenter comperissemus, quod assensus sancte catholice et apostolice matris nostre huic faueret electioni, simul conuenimus in ciuitatem ualentiam, domnus scilicet Aurelianus Lugdunensis sedis archiepiscopus, necnon et domnus Rostagnus urbis Arelatensis archiepiscopus, uenerabilis quoque Arnaldus Ebrodunensis archiepiscopus, ipse quoque Bernoinus uiennensis archiepiscopus; cuius relatu uoluntatem domni apostolici uenerabiliter accepimus, cum aliis compluribus cepiscopis tractaturi, atque secundum Dei uoluntatem quesituri, explorauimus, si hunc digne et rationabiliter  secundum monita domni apostolici, cuius scripta pre manibus habebantur, super nos regem constituere deberemus. Assensus itaque in eo omnium fuit, ut nullus melius rex fieri debuisset, quam ille qui ex prosapia imperiali prodiens, bone puer indolis iam coalescebat. Cuius etsi etas idonea  ad reprimendam barbarorum seuitiam minus sufficere uideretur, tamen nobilium principum istius regni, quorum non paruus est numerus, consilio et fortitudine, Deo iuuante, comprimerentur. Maxime inclyti Richardi ducis eximiique principis fulta iuuamine, quin etiam domine Hirmengardis gloriosissime regine, utilitatis regni, insita sibi acutissima atque profundissima a Deo prudentia, adiuncto sibi supradictorum episcoporum digno hortatu, procerumque totius regni consilio, secundum Dei timorem decentissime administrabitur. Denique freti et tanta subleuati fiducia, per Dei, ut credimus, uoluntatem supradictum Ludouicum, excellentissimi Bosonis regis filium, elegimus, atque in regem ungendum  decreuimus: iudicantes illum ad hoc dignum, cui prestantissimus Karolus imperator iam regiam concesserat dignitatem; et Arnulfus, qui successor eius extitit, per suum sceptrum, perque suos sagacissimos legatos, Reoculfum uidelicet episcopum et Bertaldum comitem, fautor regni auctorque in omnibus esse comprobatur. Hac tanta talique fulti auctoritatis licentia, communi omnes in iam dictam ciuitatem aduenientes consensu, hanc regiam fieri decreuimus conscriptionem, manibusque insuper propriis ratam, perennibusque eam temporibus felicem uigere preoptantes, roborauimus, singulique subscripsimus [1558 1Kb] .





ARNULFI CONCILIUM TRIBURIENSE.  [1Kb]

 Cum constet omnibus, diuinam legem tractantibus, post euangelia et limpidissima Noui Testamenti fluenta, beatorum canonibus apostolorum, et sanctorum patrum apud Niceam Bithynie congregatorum constitutis, nec non et apostolicorum Romane sedis pontificum decretis, satis occurrisse, restitisse, et oppugnasse, siue hereticis, siue schismaticis, et omnibus uere fidei oppugnantibus regulas; sed antiquus serpens, qui dicitur diabolus et satanas, inimicus humani generis, noua uenena malitie sue dulci poculo sancti Spiritus admiscere, et bono semini sancti euangelii zizania sue prauitatis et profane iniquitatis subseminare non desinit. Sicut in Mattheo, cum bone messi zizania fuissent inserta, scriptum est: Inimicus homo hoc fecit. Et de eius  satellitibus, sub squamarum specie, in Iob perhibetur: Una uni coniungitur, et ne spiraculum quidem incedit per eas. Unde necesse est, eius peruersissimis machinationibus et satellitum suorum insecutionibus ex autentica potestate contraire, et nouum paradigma uere assertionis opponere. Quapropter rex regum, cuius regnum, ut Psalmista canit, regnum est omnium seculorum, omnibus ecclesiastice sublimitatis ordinibus, nec non et secularis potentie dignitatibus, nouum principem Arnulfum regem pacifico ordine perpetue tranquillitatis preferre dignatus est. Cuius cor sancti Spiritus ardore inflammare et zelo diuini amoris uoluit accendere, ut totus cognoscat mundus, non ab homine, neque per hominem, sed per ipsum Dominum eum esse electum. Considerans  enim idem sapientissimus rex profunde mentis intuitu, abundantem in se sancti Spiritus gratiam, quia quos repleuerit ardentes in se, pariter et loquentes facit de se: anno incarnationis Iesu Christi domini nostri 895, regni uero sui 8, indictione 13, mense Maio, eiusdem sancti Spiritus instinctu et primatum suorum consultu, uenit in  uillam regiam, uidelicet Triburiam, in terra Francorum consistentem, cum episcopis infra conscriptis, abbatibus, comitibus et omnibus regni sui principibus, nec non conuenientibus ecclesiasticorum et secularium innumeris turbis: quatenus infatigabili perseuerantia, diuina et humana tractarentur, atque emergentia mala comprimerentur, ut eo liberius sancta Dei ecclesia suo potiretur honore. Cum autem sapientissimus rex concilium sacrum continuari decreuisset, placuit sibi et uniuerso clero, ut peracto triduano ieiunio, litaniis et orationibus super se de celis promissum inuitarent adiutorium: sicut ipse saluator ascendens in celum, discipulis suis promisit, dicens: Ecce ego uobiscum sum omnibus diebus usque ad consummationem seculi; ut futura concilia  in ipso inchoarentur et per ipsum finirentur, qui est initium et finis, et supplementum legis, ut Apostolus Romanis scribens ait: Finis enim legis Christus, ad iustitiam omni credenti. Quo peracto, pergens ad palatium, regale sedit solium, indutus ueste splendidissima quam texit sapientia, repletus est prudentia, erectus et potentia, pro sua magnitudine stipatus multitudine, tractans practice de statu regni, et theorice de ordine et stabilitate ecclesiarum Christi, et qualiter boni quiete uiuerent, et mali inulte non peccarent. Interim episcoporum sacer conuentus in basilica predicte uille post communes orationes et preces finitas, honorificentissime infulati, pontificalibus sedibus suffulti, mentibus serenati, prudentia prediti, sacrosanctum ingressi sunt  synodale colloquium. Inter alia namque, quibus diuina et humana tractaturi erant, communi uoto et pari consensu, de collegio sanctorum sacerdotum gnaros et idoneos direxerunt mediatores ad prefatum pium regem, inquirentes, quo studio uel quali benignitate secundum sapientiam et possibilitatem ab ipso Deo sibi datam, ecclesiam Christi, illi per  regalem potestatem, et ipsis per sacerdotalem eminentiam, comissam defendere, et ministerium illorum amplificare et sublimare dignaretur. Proponentes ei propriam regis eminentiam, id est, ut misericordia et modestia omnes precellat, et non secundum personam iudicet, atque iuxta Salomonem, iustitiam, iudicium et equitatem diligat. Addentes insuper sacrarum exempla litterarum, quibus sapientia alumnos suis laboribus educatos instruens, ait: Meum est consilium et equitas, mea prudentia, mea est fortitudo: per me reges regnant, et legum conditores iusta decernunt: per me principes imperant, et potentes decernunt iustitiam. Et item: Rex qui iudicat in ueritate, thronus eius in eternum firmabitur. Preferentes etiam ei institutiones Martini episcopi  ad Mironem regem, quibus eum ad honestatem uite et pietatem morum ordine rationis instituens, ait: »Prudentis proprium est, examinare consilia: atque subiunxit: si prudens est animus tuus, tribus temporibus dispensetur. Presentia ordina, futura preuide, preterita recordare. Et sermo tuus non sit inanis, sed aut suadeat, aut moneat, aut consoletur, aut precipiat.« Quibus rex theologiam quasi ab alto disserentibus, ab augusta mentis sue sede, quia ut Sapientia ait: Cor regum inscrutabile est, arcanum mysterii sui reuelans, in hec uerba prorupit: »O pastores ecclesiarum Christi, et clarissima lumina mundi, agite, que uobis imposita est, curam pastoralem. Et iuxta Apostolum: Instate opportune, importune, arguite, obsecrate, increpate, in omni patientia  et doctrina, ut uigili cura et admonitione sedula, oues Christi ad caulas eterne uite introducere mereamini. Habetis me, omnibus ecclesie Christi aduersantibus, et uestro sacerdotali ministerio renitentibus, oppositissimum bellatorem. Quia, ut Apostolus Romanis scripsit: In his omnibus superamus propter eum, qui dilexit nos. Et item: Si Deus pro nobis, quis contra nos? Certus sum enim, quia neque mors, neque uita, neque instantia, neque futura, neque ulla creatura poterit nos separare a caritate Dei, et unanimitate sancta, beatissimi patres.« Gratulantes igitur beati, qui missi sunt, sacerdotes, congredientibus quibusdam optimatibus, de throno regis, causa iuste legationis et uere unanimitatis, ad sanctam synodum directis, reuersi sunt ad eos qui miserant  illos. Perambulantes igitur, et sacrum conuentum inrumpentes, et ecclesiam illic congregatam consolatoria responsione letificantes, siluerunt, et quid deinceps acturi essent, taciti expectare ceperunt. Exurgentes igitur de sedibus suis reuerentissimi patres, cum astanti clero, ter quaterque proclamantes, et diuine maiestati supplicantes: Exaudi, Christe, Arnulpho magno regi uita! et sonantibus campanis, Te Deum laudamus, concinentibus cunctis, glorificantes, et Iesum Christum conlaudantes, qui in seruis suis consolabitur, qui ecclesie sue sancte tam pium et mitem consolatorem tamque strenuum adiutorem ad honorem nominis sui condonare dignatus est. Et peractis diuine maiestati precibus,  inclinantes se, coram pii principis astantibus missis, gratificantes, et magno principi laudes debitas persoluentes, deinde recto ordine consederunt, et preuio sancto Spiritu, quedam capitula magis necessaria, ex canonicis institutionibus subscripserunt. Errata corrigere, superflua abscidere, recta uia regia coartare. Post hec prudentissimus rex regnorum sacrosanctis diuine religionis interfuit mysteriis, et sancti patres secretis palatinis. Et concordia erat in cunctis, ad laudem Iesu Christi domini nostri, cui sit laus et gloria per infinita seculorum secula . . . .

Cap. 3. Nos igitur, quibus regni cura et solicitudo ecclesiarum Christi commissa est, aliter regnum et imperium iure ecclesiastico regere et gubernare  non possumus, nisi hos, Qui ecclesiam Christi, non habentem, ut Apostolus ait, maculam neque rugam, conturbant, zelo fidei persequamur. De quo rex Dauid testatur, Nonne, qui oderunt te, Deus, oderam illos, et super inimicos tuos tabescebam? Perfecto odio oderam illos, inimici facti sunt mihi. Et cum Euangelium legeretur audiuimus: Si te non audierit, sit tibi sicut ethnicus et publicanus. Et alibi: Qui percutit malos in eo quod mali sunt, minister Domini est. Idcirco non potentiam ostendentes, sed iustitiam exhibentes, precipimus, et auctoritate nostra iniungimus omnibus regni nostri comitibus, postquam ab episcopis anathemate excommunicationis percelluntur, et tamen ad penitendum non inclinantur; ut ab ipsis comprehendantur, et ante nos  perferantur: ut qui diuina iudicia non uerentur, humana sententia feriantur. Unde per quendam sapientem dictum est: Rex qui sedet in solio iudicii, dissipat omne malum intuitu suo. Si enim tam rebelles extiterint, ut comprehendentibus repugnare studuerint, et in tali temeritate interfecti fuerint, iudicio episcoporum interfectoribus nulla imponatur penitentia: et precepto nostro, weregeldi nulla ab eis extorqueatur compositio. Constringanturque proximi et corum cognati cum iuramento, ne in illis eos uindicent, sed pacem ad eos et concordiam seruent . . . .

In hoc sancto et uniuersali concilio precidente et adiuuante pio principe Arnolfo gloriosissimo rege, consederunt, qui conuenerant, sancti patres et uenerabiles  ecclesiarum pastores, et que catholica fide promulgauerunt, pari professione confirmauerunt, et unanimes subscripserunt.

Hattho, sancte Mogontiacensis ecclesie archiepiscopus subscripsi. Herimannus sancte Agrippinensis que et Coloniensis ecclesie archiepiscopus, subscripsi. Ratbotus Treuerensis ecclesie archiepiscopus, subscripsi. Waldo, Frigisingensis ecclesie episcopus, subscripsi. Erchanbaldus, Eihstatensis ecclesie episcopus, subscripsi. Tuto, Radasponensis episcopus. Adalpero, Augustensis episcopus. Salomon, Constantiensis episcopus. Theodulfus, Curiensis episcopus. Iringus, Basiliensis episcopus. Baldrammus, Strazburgensis episcopus.  Cothethancus, Spirensis episcopus. Theotelaus, Wormacensis episcopus. Adalgarius, Bremensis [1559 1Kb] episcopus. Dado, Wirdunensis episcopus. Wigbertus, Hiltinesheimensis episcopus. Ruodulfus Wirziburgensis  episcopus. Sigimundus, Haluarastatensis [1560 1Kb] episcopus. Ruodbertus, Mettensis episcopus. Druogo, Mimidensis episcopus. Biso, Padarbrunnensis episcopus. Engilmarus, Osnebruggensis episcopus.





ARNULFI IMPERATORIS CORONATIO.  [1Kb]



Iuramentum Romanorum.


Iuro per hec omnia Dei mysteria, quod, saluo honore et lege mea atque fidelitate domno Formoso pape, fidelis sum et ero omnibus diebus uite mee Arnulfo imperatori, et nunquam me ad illius infidelitatem  cum aliquo homine sociabo; et Lantberto filio Agildrude, uel ipsi matri sue ad secularem honorem nunquam adiutorium prebebo: et hanc ciuitatem Romam ipsi Lantberto, uel matri eius Agildrude, uel eorum hominibus per aliquod ingenium aut argumentum non tradam.





LAMBERTI IMPERATORIS CONuENTUS RAuENNAS.  [2Kb]



CAPITULA SYNODALIA.



Prelocutio pontificis.

Quia diuina inspirante misericordia, uestra nobiscum conuenit fraternitas, ut nutu sancti Spiritus, qui suis numquam deest fidelibus, communi omnium uestrum consultu, fratres carissimi, ea que necessaria sancte Dei ecclesie preuidimus, una cum spirituali filio nostro, gloriosissimo uidelicet imperatore Lamberto, et uestro sancto collegio, et que nociuo surculo pullulare conabantur in agro sancte ecclesie, canonico sarculo eradicare studeamus, que capitulatim annotata sunt, si omnibus placent, in conspectu omnium legantur, examinentur, et examinata, manibus omnium pro futura memoria roborentur, ne ulli umquam sine status sui periculo  eadem uiolare liceat, sed rata et firma in perpetuum consistant ad statum et munimen sancte Dei ecclesie, ad saluationem omnium fidelium per Dei misericordiam.



Responsio.

Immensas Deo saluatori nostro laudes referimus, qui talem uos sue prefecit ecclesie, eius opportunitatem  decernere, ut omne ab ea zizanium eradicare conemini, prout in hac sancta synodo cunctis nationibus apertis declaratur indiciis. Capitula etiam que pro generali omnium cautela ad robur et munimen sancte ecclesie conscripta sunt, si uestre placet pietati, legantur, qualiter per ea omnes doceamur, que obseruare, uel que cauere debeamus, ne in aliquo a regulis sanctorum patrum, quod Deus auertat, deuiare inueniamur.



Petitio synodi.

1. Si quis sanctorum patrum regulas contempserit, et gloriosissimorum imperatorum, Karoli uidelicet magni imperatoris, et Hludowici atque Hlotharii, necnon et filii eius Hludowici, que de ecclesiasticis decimis in eorum capitularibus statuta atque sancita  sunt, non obseruauerit: et qui dat et qui recipit, auctoritate sancte sedis apostolice et sanctione sancte synodi excommunicationi subiaceat.

2. Si quis Romanus, cuiuscumque sit ordinis, siue de clero, siue de senatu, seu de quocumque ordine, gratis ad [uestram  ] imperialem maiestatem uenire uoluerit, aut necessitate compulsus ad [uos] uoluerit  proclamare: nullus eis contradicere presumat, et neque eorum res quispiam inuadere uel depredari, aut eorum personas in eundo uel redeundo uel morando inquietare presumat, donec liceat imperatorie potestati eorum causas, aut personas, aut per missos [uestros] deliberare. Qui autem eos inquietare, eundo, redeundo, uel morando tentauerit, uel eorum quidpiam rerum auferre: postquam per [uestram] misericordiam se proclamauerint, imperialis ultionis indignationem incurrat.

3. Ut priuilegium sancte Romane ecclesie, quod a priscis temporibus per piissimos imperatores stabilitum est atque firmatum, ita nunc a [uobis] firmetur, et diebus [uestris] sicut condecet immutilatum seruetur, et sancta Romana ecclesia mater nostra  exaltetur, protegatur, ac defendatur, quoad imperii [uestri] est.

4. Ut synodus que uestris temporibus in basilica beati Petri apostoli pro nonnullis malis eradicandis, et maxime pro causa domni Formosi sanctissimi pape acta est, uestro imperiali consensu, et uenerabilium episcoporum et optimatum uestrorum roboretur, ac perpetualiter stabilita seruetur. Que non inuidie zelo, sed rectitudinis gratia canonice peracta.

5. Ut tante impietates, pro quibus nos ad uos uenissemus, quas etiam per territoria nostra uidimus in tractationibus, depredationibus, incendiis, rapinis, et, uiolentiis, a uobis diligentissime inquirantur, et, prout necesse est, legaliter emendentur, quoniam tanto dolore perculsi sumus talia contemplantes,  quod magis mori cupieramus, quam talia in nostris diebus cernissemus [1561 1Kb] , de quibus, si emendata non fuerint, uos et nos a summo iudice distincte queremur. Ideo petimus, et per Christum dominum adiuramus, ut talia impunita non dimittatis.

6. Ut pactum quod a beate memorie uestro genitore domno [1562 1Kb] Widone, et a uobis, piissimis imperatoribus, iuxta precedentem consuetudinem factum est, nunc reintegretur, et inuiolatum seruetur.

7. De locis autem atque rebus que in eodem pacto continentur, precepta nonnulla illicita facta sunt, que petimus ut in eadem synodo terminentur, et que non recte facta precepta sunt, corrumpantur.

8. Ut patrimonia, seu suburbana, atque masse et colonitie, necnon ciuitates que contra rationem, quasi per precepta largita sunt, petimus reddantur,  ipsaque . . . . . [1563 1Kb] .

9. uestre igitur maiestati non manet incognitum, qualiter illicitas coniunctiones Romani et Longobardi, simul et Franci, contra apostolicam et imperialem uoluntatem facere presumpsere in territoriis beati Petri apostolorum principis: petimus, ut sicut a uestris antecessoribus imperatoribus prohibitum est, ne quoquo modo fierent, ita amodo uestro augustali decreto omnimodis prohibeantur, et synodaliter, ne amodo ac deinceps fieri tententur,  in perpetuum firmiter statuatur atque firmetur.

10. De hoc sane pre omnibus condolemus, quia ad tantum apostolicum culmen gratia Christi prouecti, cum ecclesiam Domini saluatoris, que Constantiniana uocatur, destructam cerneremus: direximus pro illius aliqua restauratione ad trabes incidendas; sed qui directi sunt a nobis, que necessaria erant ad malitiosorum hominum infestationem facere nullo modo ualuerunt. Super quibus omnibus, carissime fili, uidete nobiscum, et quantum sit indecens, quantamque uiolentiam sancta mater Romana ecclesia sit passa, medullitus considerate, et ut amodo et deinceps uestro imperiali studio ad optatum uigorem perducatur, sicut dilectissimus eius filius et imperator sublimissimus, operam date. Sed hoc  scire uos uolumus, quoniam sancta Romana ecclesia tantum est ad nichilum deducta, quod et eleemosyne que pauperibus pro sospitate uestri imperii distribui solebant, et stipendia clericorum ac famulorum eius omnimodis sunt euacuata; pro quibus uero ad stabilitatem imperii uestri magis uos oportet cum uestris fidelibus prudenter tractare, ut sicut prediximus, alicui restaurationi ipsius, que nimium est afflicta, operam detis.



His lectis, papa ad episcopos conuersus sic perorat.

Quia uestra omnium fraternitas concordi uoce sibi placere profitetur, que Christi Dei nostri gratia inspirante prefiximus, hortamur, ut secundum debitam solicitudinem commisse sibi a Deo ecclesie curam unusquisque uestrum agere studeat, et gregem  Christi sanguine redemptum bonis exemplis ac salutaribus documentis instruat, habens semper pre oculis illum tremendum iudicem, qui suum sacratissimum sanguinem pro omnibus fudit, ut cum ante ipsius tribunal steteritis, unicuique uestrum dicat: Euge, serue bone et fidelis, quia super pauca fuisti fidelis, supra multa te constituam: intra in gaudium domini tui. Cumque Deo auxiliante ad propria ueneritis, ieiunium indicite, litaniam celebrate, rogantes et obsecrantes pium et misericordem Dominum, ut furorem mitiget, iram a populo auertat, pacem tribuat, schismata et seditiones comprimat, discordiam auferat, retroacta peccata tergat, et miserando aboleat; quatenus, indultis omnibus delictis, misericordiam rogantibus largiatur, et ad protectionem et  exaltationem sancte sue Ecclesie spiritualem filium nostrum, excellentissimum scilicet imperatorem Lambertum conseruet, et superbarum gentium illi colla subiiciat sua potenti dextera iehsu Christus dominus noster, cui est cum Patre et Spiritu sancto honor et gloria in secula seculorum. Amen.



LAMBERTI IMPERATORIS CAPITULARE.

1. Ut comes inter honores suos, rapinam exercitus legi subiiciat.

2. Ut imperiales homines ad colloquium siue seruitium  imperatoris properantes, suis stipendiis sint contenti.

3. Ut nullus comitum arimannos in beneficia suis hominibus tribuat.

4. Ut homines comitum nullatenus in domibus arimannorum resideant, sed domos rei publice instaurent, ibique resideant.

5. Ut scriptoribus publicis nullatenus interdicatur res arimannorum transcribere, si quando eis fuerit opportunum. Quod si occasione uitandi exercitus aut placitum uendite fuerint, et ipsi eas pendere supersederint, exigatur ab eis utrumque, sicut ante transcriptionem.

6. Ut ipsi arimanni frequentius quam in lege statutum est, ad placitum ire non cogantur, nec a comitibus  nec a sculdalisiis.

7. Ut bannum missi exercitus imperialis solummodo exigant.

8. Ut pastus imperatoris ab episcopis et comitibus, secundum antiquam consuetudinem soluatur. Quod si nouo tempore fiscus comitialis in ius ecclesiasticum conuersus est, augeatur stipendium imperiale ab ecclesia, iuxta quod res publice fuerint minorate.

9. Ut omnis decimatio ab episcopis, uel his qui ab eo substituti sunt prebeatur, nullusque eam ad suam capellam, nisi forte concessione episcopi, conferat.  Quod si fecisse contigerit, primum legibus subiaceat humanis, postea excommunicatione populi constrictus, ad ultimum ipsa capella, que magis contentionem quam utilitatem aliquam prestat, destruatur.

10. Ut plebes ecclesie nullatenus aut comitibus, aut episcoporum uassallis, aut ullis laicis in beneficia tribuantur.

11. Ut in domibus ecclesiarum neque missus, neque comes, uel iudex quasi pro consuetudine neque placitum neque hospitium uendicent, sed in publicis uicis domos constituant, in quibus placitum teneant, et secundum antiquam consuetudinem hospitentur.

12. Ut singule plebes archipresbyterum habeant. Propter assiduam ergo populi Dei curam singulis plebibus archipresbyteros preesse uolumus, qui non  solum imperiti uulgi solicitudinem gerant, uerum etiam eorum presbyterorum, qui per minores titulos habitant, uitam iugi circumspectione custodiant, et qua unusquisque industria diuinum opus exerceat, episcopo suo renuntient. Nec obtendat episcopus non egere plebem archipresbytero. Quod si ipse gubernare ualeat, quia est ualde idoneus, decet tamen ut partiatur onera sua, et sicut ipse matrici preest, ita presbyteri presint plebibus, ut in nullo titubet ecclesiastica solicitudo. Cuncta tamen ad episcopum referant, nec aliquid contra eius decretum ordinare presumant.





KAROLI III CAPITULA DE TUNGRENSI EPISCOPATU.  [1Kb]

 In nomine sancte et indiuidue trinitatis. Karolus uir illustris, diuina propitiante clementia rex Francorum, omnibus archiepiscopis et episcopis in regno nobis a Deo commisso constitutis, pax et salus ab eodem Deo eterno.

1. Quia diuine propitiationis beneficia, que ab ipso ab ipsis crepundiis experti sumus, nullatenus enumerare possumus, idcirco laudem Domini loquetur os meum, et benedicet nomen sanctum eius in seculum seculi. Unde quia, pluribus nostris exigentibus meritis, multotiens aduersa queque sustinuimus, credimus non hoc ad nostre damnationis meritum, sed ad gratiam sue reconciliationis nobis fore permissum: ut flagellis eius eruditi, discamus peruersa cauere, et in cunctis eius uoluntatibus parere.  Sicut uobis de multis notum est, cum olim quidam nostri fideles, a nostra debita fidelitate exorbitantes, uitam et regnum nobis auferre moliti sunt, euntes post inimicos nostros, eisque familiariter inherentes, res et episcopia nostri regni ab ipsis dari sibi concupierunt. Ut ergo de multis taceamus, unum, qui nobis nostris uisceribus serpentinum uirus infudit, uestre sanctitati propalabimus, Hilduinum uidelicet, qui contra regalem agens potestatem, contra quoque apostoli dicta, ubi dicitur: Deum timete, regem honorificate; et: Non est potestas nisi a Deo; et: Qui potestati resistit, Dei ordinationi resistit.  Non est enim potestas nisi a Deo; et aduersus citharedi Dauid dicta, ubi ad Dominum loquitur: Imposuisti homines super capita nostra, quique ultra Rhenum ad inimicos nostros proficiscens, minimeque reminiscens sacramentorum suorum nobis promissorum, eaque retro dorsum abiiciens, ab Heinrico inimico nostro episcopium Tungrensis ecclesie expetiit, suaque damnatione contra omnia statuta tam sacrorum patrum quam regum uidelicet antecessorum nostrorum usurpauit. De qualibus in libro regum capitulari ita dicitur: Si quis presumpserit quam non meruit a principe uel seniore iusto dignitatem, sacrilegus habeatur. Et beatus Gregorius: Sicut qui inuitatus renuit, quesitus refugit, sacris est altaribus admouendus, sic qui ultro ambit, uel qui importunus  se ingerit, proculdubio est repellendus. Nam qui nititur ad altiora contendere, quid agit nisi ut crescendo decrescat? Cur non perpendit, quia benedictio illi in maledictum conuertitur, qui ad hoc ut fiat hereticus promouetur.

2. Cum quidam pestiferi uiri, ut supra memorauimus, a nostra fidelitate deuiarent, conuocauimus archiepiscopos presules 16 nostri regni, nonnullos etiam proceres, marchiones, et comites, optimatesque, ut eorum consilio, auctoritate, atque uirtute, tante uesanie resisteremus. Inuentum est, ut noua gibborum genera nouis medicationibus secarentur  ac sanarentur, pellentes eos episcopali auctoritate sacrorumque canonum constitutione a cetu et consortio christianorum. Quorum presumptioni ac nefande tyrannidi Hilduinus se intumescens, datis Heinrico suisque proceribus complurimis auri argentique ponderibus, non solum cum eis scienter participauit, sed etiam ex thesauris ecclesie Tungrensis, quos instinctu diabolico rapuerat uel furatus fuerat, quibusdam minis ac terroribus egit, ut Herimannus Agrippine ciuitatis archiepiscopus per uiolentiam Heinrici suorumque fidelium illum in pontificem consecraret. Nam si non fecisset, sicut ipse uenerabilis archiepiscopus nobis postea in presentia plurimorum retulit, sibi uitam resque ecclesiasticas auferret, omnemque familiam trucidaret,  ac illorum bona diriperet. Ideoque absque legitimorum antecessorum auctoritate cum consecrauit, ut ipse adhuc testatur, sed tantis terroribus ac diris crudelitatibus coactus. Unde in Niceno concilio ita ad locum inuenitur: Si quis ex clero deprehensus fuerit cum excommunicatis communicare, etiam ipse priuetur communione, tanquam qui regulas confundit. Que longe lateque in diuersis conciliis et capitularibus regum de excommunicatis inueniuntur.

3. Idem etiam Hilduinus res nostri regni ex prefato episcopio inuasit, diripuit, et pro libito abduxit, agens contra statuta Anacleti pape, ubi dicitur: Sanctus Anacletus, qui ab ipso Petro apostolo ordinatus est presbyter, postea in sede Romana successor illius factus episcopus cum totius mundi sacerdotibus  iudicauit. Qui abstulerit, inquit, patri uel matri aliquid, homicide particeps est. Pater noster sine dubio Deus est. Mater uero nostra Ecclesia est, que nos in baptismo regenerauit. Ergo qui pecunias Christi et ecclesie rapit, aufert, uel fraudatur, homicida est, atque homicida in conspectu iusti iudicis deputabitur. Qui rapit pecuniam proximi sui, iniquitatem operatur. Qui autem pecuniam uel res ecclesie abstulerit, sacrilegium facit, et ut sacrilegus iudicandus est.

4. Prefatus denique Hilduinus thesauros ecclesie Tungrensis et Aquisgrani palatii iuxta beati Lamberti martyris corpus in quadam arca positos auida cupiditate rapuit, eosque inimicis nostris, suis uidelicet fautoribus, contulit, et ecclesie abstulit. De quo quibusque huiuscemodi sacri canones ita decernunt:  Si quis inuentus fuerit aliquid de ministeriis ecclesie uendidisse uel abstulisse, sacrilegium commisit. Placuit eum in ordine ecclesiastico non haberi. Unde et beatus Augustinus 47 euangelii homilia Iohannis dicit: Ecce inter sanctos est Iudas, ecce fur est Iudas; et ne contemnas, fur hic sacrilegus est, non qualiumcumque fur locorum, sed dominicorum; locorum, sed sacrorum. Et post pauca: Quicumque aliquid  de ecclesia aufert uel fraudatur, Iude proditori comparatur.

5. Hos ecclesie thesauros episcopis et comitibus et fautoribus pro sua ordinatione dedit, non pre oculis habens statuta Africani concilii, quibus precipitur ut nullus per pecunias ordinetur, ita inquiens: Si quis episcopus per pecunias obtinuerit dignitatem, deiciatur, modis omnibus abiciatur, sicut Simon magus abscissus est a Petro. Item in concilio Chalcedonensi: Si quis episcopus, presbyter, aut diaconus sub pretio Spiritus sancti gratiam obtinere uoluerit, proprii gradus periculo subiacebit; et nichil ex hac ordinatione uel promotione que est per negotiationem facta proficiat, sed anathematizetur.

6. Iam dictus Hilduinus ad cumulum sue damnationis  ante uenerabilis Herimanni presentiam ueniens, super sacra nefande iurauit, quod ego Karolus episcopium Tungrense dederim  , et quosdam ex clericis et laicis iurare compulit. Quod quam sit absurdum quamque uitandum, sparsim sanctarum scripturarum testimonia approbant.

7. Memoratus preterea Hilduinus per domnum Herimannum episcopum tertio uocatus ad synodum, ut contra hec que sibi obiciuntur responderet, si iustam causam haberet, aut si non posset, canonum feriretur spiculis. Qui quoniam quidem uenire distulit, incidit sententiam Bonifacii pape ita dicentis: Probat uera esse illa que aduersus se dicta sunt, qui ad ea confutanda adesse minime uult. Et ne dubitet, quod ita iudicium nocens subterfugit, quemadmodum  ut absoluatur qui est innocens querit. Et post pauca: Confitetur enim de omnibus, quisquis subterfugere iudicium posse dilationibus putat. Item ipse: Si adesse uoluerit, presens, si confidit, ad obiecta respondeat. Quod si adesse neglexerit, dilationem sententie de absentia non lucretur.

8. Omnes tam clerici quam laici supradicte ecclesie nostram adeuntes sublimitatem, luctuosis uocibus innotuerunt, quod iam memoratus Hilduinus cum suis predonibus bona illorum diripuit, omnemque illorum facultatem et supellectilem abstulit, nichil illis remansit, unde saltem sibi uictus sufficientiam adhiberent. Addentes etiam in precibus, ut uestro consilio citius ageretur, ne amplius prede et direptioni paterent;  sed illis ad ordinandum daremus pontificem Richerum, quem concorditer elegerunt. De quibus uidelicet omnibus hic capitulatim insertis uestrum precamur pontificium, ut propter Deum et debitam quam nobis polliciti estis fidelitatem, pro uiribus exinde adiuuetis, ut noster honor in huiusmodi negotiis amplius non decrescat, et status sancte Dei ecclesie stabiliatur.





HEINRICI I ET KAROLI CONuENTUS CONFLUENTIAE.  [1Kb]

 Anno Dominice incarnationis 922 apud Confluentiam iussu uenerabilium principum, Karoli uidelicet et Henrici regum reuerentissimorum, congregati sunt episcopi numero 8, Herimannus Agrippine archiepiscopus, Herigerus Mogontie archiepiscopus, Thiado Wirciburgensis episcopus [1564_65 1Kb] , Liutharius Mimidanensis episcopus, Dodo Osnebruggensis episcopus, Richgauwo Wormaciensis episcopus, Rihwinus Strazburgensis episcopus, Unwano Paderbrunnensis [1566 1Kb] episcopus, cum abbatibus aliisque sacri ordinis uiris quam plurimis  .

1. Qui, ipso cooperante et sententias eorum confirmante domino Christo, in synodali residentes conuentu, multa utilia ac sancte Dei Ecclesie profutura saluberrimo tractantes consilio, inter cetera  que statuerunt, hoc maxime necessarium et instanti pro dolor! tempore per abusionem frequentissimum, cognationis incestum summa cautela uitandum firmauerunt; hoc est, ne ullus christianus infra quintam [1567 1Kb] generationem nuptias copulare presumat.

2. Item placuit, ut sicut precedentium sententiis patrum firmatur, nullus proprium filium uel filiam a fonte baptismatis suscipiat, nec filiolam nec commatrem ducat uxorem, nec illam cuius filium aut filiam ad confirmationem duxerit. Ubi autem factum fuerit, separentur.

3. De eo, ut non plures ad suscipiendum de baptismo infantem accedant, quam unus siue uir siue mulier. In confirmationibus quoque id ipsum  fiat.

4.  Si mulier uiuente legitimo uiro ab altero fortassis contra fas adulterata fuerit, non liceat illi adultero, fortassis si legitimus uita decesserit, illam quam prius stuprauit mecham legitimo sociare coniugio, sed si hoc fecerint, separati penitentie subiaceant.

5. Ut ecclesiasticarum rerum iudicia ad solos pertineant episcopos.

6. Hoc quoque statutum est, quatinus ecclesie quorumcunque monachorum in singulis parrechiis  site, episcoporum ut decet diuinitus subdantur regimini,  eisque debita obsequia in exercendis ecclesiastice cure negotiis sollicite exhibeant. Ipsi procul dubio monachi episcopis suis in omnibus obediant [1568 1Kb] .

7. Item interrogatum est, quid de eo faciendum sit, qui christianum hominem uendiderit. Responsumque est ab omnibus, homicidii reatum ipsum hominem sibi contrahere.

8. Si quis uero laicus uel clericus seu utriusque sexus persona proprietatis sue loca uel res alicubi donare delegauerit, decimationum prouentum priori ecclesie legitime assignatum, inde abstrahere nullam habeat potestatem. Quod si facere temptauerit, talis traditio irrita prorsus ducatur, et ipse ad emendationem ecclesiastica cerceatur  censura.

9. Perlatum est quoque ad eandem sacram synodum, quosdam seculares inracionabiliter aliquibus presbiteris suas ecclesias commendasse et pro libitu suo cum uoluerint auferre. Quo circa unanimiter firmari conuenit, ut nullus presbyter deinceps aliquam suscipiat ecclesiam, nisi in presentia episcopi uel eius uicariorum, nec habeat quilibet laicus ullam potestatem eam auferendi [1569 1Kb] sine iudicio episcopi aut eius archipresbiterorum. Si enim isdem presbyter ratione iustitie peruentus [1570 1Kb] fuerit, quod eam minus prouide in ecclesiasticis procuraret officiis, auferatur ab eo. Sin autem, indemnis laboris sui utatur commodo. Cum uero defunctus fuerit,  nullum dominium [1571 1Kb] in substantie illius possessionibus sibi ecclesie dominus uindicet, sed due partes in elemosinam pro ipsius largiantur anima, tertia autem pars ecclesie cui seruiuit profutura relinquatur. Si quis preter hec fecerit, ecclesiasticis correptionibus subiaceat.

10. Hoc quoque statutum est, ut nullus presbyterorum missarum sollemnia celebrare presumat, nisi duobus presentibus sibique respondentibus ipse tertius habeatur; quia cum pluraliter ab eo dicitur: Dominus uobiscum, et illud in secretis: Orate pro me, aptissime conuenit, ut et pluraliter ipsius respondeatur  salutationi [1572 1Kb] .





HEINRICI I CONuENTUS DIUSBURGENSIS.  [1Kb]

 1. De episcopis Einhardo et Benedicto. 2. De monasteriis. 3. De decimis. 4. De Eginone. 5. De Gebeharto. 6. De Thiotmaro. 7. De Asiche. 8. De  Thiedriche. 9. De Hartmanno. 10. De Buosen. 11. De Luoue [1573 1Kb] . 12. De falsis testibus. 13. De clericis et ecclesiasticis rebus.





HEINRICI I CONuENTUS ERFORDIENSIS.  [1Kb]

 Anno ab incarnatione domini nostri Iesu Christi 932 [1574 1Kb] , anno etiam domini Heinrici regis christianissimi XIu, indictione u, sub die Kalendarum Iuniarum congregata est apud Erphesfurt sancta et uniuersalis synodus, ut rex sapientissimus cum consilio primatum  suorum decreuit, inspirante omnium Saluatoris clementia pro utilitate et statu sancte matris ecclesie. Cuius rei [1575 1Kb] solertiam prudentissimi uiri Hiltiberti archiepiscopi studium [1576 1Kb] gubernabat, considentibus [1577 1Kb] religiosissimis sacerdotibus, id est Ruoperto [1578 1Kb] sancte Treuerensis sedis [1579 1Kb] archiepiscopo, Unni sancte Hammaburgensis ecclesie archiepiscopo [1580 1Kb] , Adalwardo [1581 1Kb] Fardunensis sedis episcopo, Riquino [1582 1Kb] Argentine ciuitatis episcopo, Notingo [1583 1Kb] Constantiensis [1584 1Kb] ecclesie episcopo, Unwano Padarbrunnensis sedis episcopo, Uodalricho [1585 1Kb] Augustudunensis ecclesie episcopo, Bernhardo Haluarastetensis sedis episcopo, Burchardo Wirziburgensis ecclesie episcopo, Tuotone [1586 1Kb] Osneburgensis sedis episcopo, Rumaldo Mimigartenouurdensis  [1587 1Kb] ecclesie episcopo, Eberiso [1588 1Kb] Mimidensis ecclesie episcopo, necnon et abbatibus, aliisque sacri ordinis uiris. Porro cum eorum unanimitate ac primum Deo fauente capitula infra notata, tam pro nostra [1589 1Kb] quam pro populi christiani correctione, collecta sunt.

Cap. 1. Ut deinceps natalitia 12 apostolorum summa ueneratione solemniter celebrentur; et in uigiliis antiquitus statutis atque hactenus ab antecessoribus nostris seruatis ieiuniorum uota omni diligentia persoluere decernimus; quia quos celitus sublimioris meriti scimus, hos et amplioris dignitate honoris a nobis colendos esse non dubitamus.

 2. Placita secularia dominicis uel aliis festis diebus, seu etiam his [1590 1Kb] in quibus legitima ieiunia celebrantur, secundum canonicam institutionem minime fieri uolumus. Insuper quoque gloriosissimus rex ad augmentum christiane religionis concessit,  ut nulla iudiciaria potestas licentiam habeat christianos sua auctoritate ad placitum bannire 7 diebus ante natalem Domini, et a quinquagesima usque ad octauas pasche, et 7 diebus ante natiuitatem sancti Ioannis Baptiste, quatenus adeundi ecclesiam orationibusque uacandi liberius habeatur facultas.

3. Precipimus namque, ut nullus christianus ecclesiam pro reuerentia petendo, ibique manendo, indeque reuertendo, alicuius publice potestatis banno ibidem constringatur, ne forte, dum ad ecclesiam causa orationis [1591 1Kb] properat, per bannum impediatur pro salute anime deuote insistere.

4. Si quis presbyter aut diaconus, negligens uite sue, mala de se suspicari permiserit, et eius infamia  coram episcopo canonice denotatur, admoneatur ab episcopo semel, bis, ac tertio, ut uel prodendo reatum culpabilem se esse cognoscat, et sic iuste correptionis sententiam excipiat, aut adhibitis secum collegis iuramento se expurgando innocentem se esse demonstret.

5. Ut nemo nisi consentiente proprio episcopo, aut eius misso, ieiunium sub optentu [1592 1Kb] religionis sibi imponat, unum diem [1593 1Kb] pre aliis excipiendo, omni modo interdicimus. Quod et factum displicet, et in futurum fieri prohibemus, quia plus causa ariolandi esse dinoscitur [1594 1Kb] quam supplementum catholice legis.



TRIUM OTTONUM CONSTITUTIONES ECCLESIASTICAE




OTTONIS MAGNI CONSTITUTIONES.





SYNODUS INGELHEIMENSIS.  [2Kb]



Prelocutio Rotberti Treuerici metropolitani in synodo.


Multa sunt, Patres reuerendi, quibus hic apud serenissimos reges, in unum coacti residemus. Plurima etiam que uestra probitate ordinanda uidentur. Totius pene Gallie rem publicam prauorum temeritate turbatam, magnisque subiacere periculis constat. Unde et leges diuine atque humane indiscrete a maliuolis contempnuntur, cum is cui regnorum iura debentur, et imperandi potestas transfusione paterna credita est, suorum insectatione captus, ergastuloque immaniter trusus sit, suorum adhuc gladiis infestetur, Remorum quoque metropolim absque pastore fures atrocissime insectentur, cultus diuinus uilescat, religio canonica pro nichilo sit. His ergo, Patres, uehementissime insistendum  arbitror, multaque nobis diligentia enitendum, qui gratia sancti Spiritus hic in unum confluximus, quatinus res ante dissolute sic in fedus redeant, ut et domno ac serenissimo regi libera regnandi reddatur potestas, et per eum ecclesie Remensi debitus suus restituatur honor.



Responsio Marini Romane sedis legati.

Optime atque utiliter frater ac cepiscopus Rotbertus rerum seriem tenuit. Etenim cum diuinas leges humanis preponendas ipse pernoscat, considerata tamen rerum fortuna, regie dominationis imperium ante dixit restaurandum, ut eius uigore firmato, eiusque potentia utiliter restituta, eius post liberalitate, ecclesiarum Dei honor consequenter recrescat, eius patrocinio agente, uirtus bonis quibusque  redeat. Quod ut Deo annuente fieri queat, in primis audienda atque strenuissime disponenda uidetur causa domni ac serenissimi regis, si id quoque uestri iudicii paciatur censura.

Synodus dixit: Audiatur.



Conquestio Ludouici regis apud Ottonem regem et synodum regni.

Quanto Hugonis instinctu, quantoque eius impulsu conqueri cogor, testis est ille, cuius gratia uos hic congregatos paulo ante relatum est. Pater eius, ut a principio exordiar, patri meo regnum inuidens, dum ei domi militieque seruitium deberet, regno illum immaniter priuauit et usque ad uite eius suprema ergastulo inclusum esse fecit. Me uero paruum in fasciculo farraginis a meis dissimulatum, in partes  transmarinas et prope in Rifeos fugere compulit. Patre autem extincto et me in exilium deportato, iste cum reminisceretur sui patris, ob insolentiam interfecti, regni curam suscipere formidabat. Nobis itaque inuidens, Rodulfum promouit. Sed diuinitas res illius sicut et cetera determinans, ei quando uoluit finem regnandi dedit. Dum item regnum uacaret, consilio bonorum me a partibus peregrinis exulantem reuocauit, ac omnium conibentia in regnum promouit, nichil mihi preter Laudunum relinquens. Promotusque cum ea que regii iuris uidebantur, repetere niterer, id inuidissime ferebat. Factus ergo latenter aduersarius, amicos si quos habebam, pecuniis subuertebat, inimicos in odium amplius incitabat. Tandem urgente inuidia, apud piratas egit,  ut ab eis dolo caperer, regnum in se posse refundi arbitrans, si id fieri contigisset. Nec defuit insidiis effectus. Captus fui, carcerique mancipatus. Ille uero, me eripere simulans, filios meos iure obsidum dandos petebat. At iis qui mihi fide adiuncti erant omnes dari reclamantibus, dimisso uno, a piratis me recepit. Iam libertatem sperans, quo animus impelleret ire uolebam. uerum aliter prouenisse manifestum est. Nam captum mox in uincula coniecit, ac annuali carceri mancipauit. Unde cum a cognatis et amicis meis indignantibus sese impetendum aduerteret, libertatem spopondit si Laudunum acciperet. Hoc tantum claudebar, hoc solo cum uxore et natis recipiebar. Quid facerem? Castro uitam preposui; pro castro libertatem merui. Et en  omnibus priuatus, omnium opem deposco. His si dux contraire audeat, nobis tantum singulariter congrediendum sit.



Oratio Rotberti pro Ludouico.

Quoniam domni atque serenissimi regis satis breuiter ac dilucide digestam, optime ut arbitror conquestionem percepimus, consequens uidetur, ut eius causam in quantum fas est determinemus. Dux ergo quia omnia pene regni iura in sese transfudit, eique uiribus reniti non ualemus, mitius hoc attemptandum arbitror, ut qui Deum non metuit, et hominem non reueretur, multa ratione multaque rerum consideratione, ad normam Deo iuuante reducatur. Igitur iuxta Patrum decreta, et canonum  regulam, inprimis ad satisfactionem fraterne monendus est, uerbisque suasoriis ad id modestissime reuocandus. Quod si post blandam reuocationis ammonitionem resipiscere noluerit, omnium anathemate feriatur, hoc habentes presidio, quod iam a domno papa correctus sit, iussusque a domini sui insectatione quiescere.



Responsio Marini legati pro eodem.

Reminiscor domnum papam ante hunc annum anathema in reos misisse qui hunc dominum et regem Francorum insectabantur, epistolam quoque suasoriam, ut ab eo non deficiant, bonis quibuslibet delegatam, atque conquestionem de eadem re litteris expressam, iis quibus sanior mens erat delegatam fuisse. Unde et opinor iustissime dictum, cum ante  a papa uocatus atque correctus sit, nunc quoque caritatis gratia reuocandus est, et diligentissima suasione ut a malis quiescat commonendus. Et post omnium anathemate dampnandus. Et non solum ille, uerum omnes qui ei in malis fauere fauentque. Sed hanc solum a nobis accipiet opem. Numquid uero ab alio quicquam opis accipiet? Eius conquestio in sua clausula, opem omnium postulat. Sed si a nobis ei succurritur, a domno Ottone rege quid accipiet? Et decretalia sancta acclamant, postquam tirannis anathema dampnationis ab episcopis iniectum est, a bonis quoque potentibus uim inferendam, ut si ecclesiasticis correctionibus ad normam redire nolunt, saltem potentium uehementi uiolentia ad bonum  redire cogantur, ut uel inuitis bona prestentur.



Oratio Ottonis regis pro eodem.

Multa sunt, Patres, beneficia, que a uobis domno ac serenissimo regi Ludouico utiliter accommodari ualebunt. Etenim si eius insectatores armis diuinis adoriamini, consequenter aut facili tumultu deuicti labascent, aut si quid impetendum relinquetur, facilius nostris armis infirmabitur. uos ergo, iubente domni pape legato, uestri ordinis instrumenta exerite, ac tanti regis aduersarios anathematis gladio transuerberate. Contra que si ceruicem postea erigere audeant, et dominicis interdictis resistere non formidant, nostrum exinde erit, quibus commissum est in hac mundi parte sanctam Dei ecclesiam tueri, ut in tales arma sumamus, huiusmodi debellemus.  Et si necessitas adurgeat, strictis gladiis usque ad immanissimam cedem perditissimorum hominum deseuiamus, habita in illos iustissime indignationis causa, quod illicita aggrediantur, et pro illicitis ammoniti, non corrigantur. uos itaque tantum uestris insistite: et post modestiam uestram, uirtus nostra sequetur.



Epistola a synodo ad Hugonem delegata.

Sancta sinodus in palatio Angleheim sub domnis atque orthodoxis regibus Ludouico et Ottone utiliter habita, Hugoni duci. Quantis malis, quantaque persecutione uexaueris illam uenerabilem Remorum metropolim, quanta quoque crudelitate debacchatus sis in dominum tuum regem, ora omnium locuntur, apud omnes agitatur.  Quod quam sceleratum, et quam pernitiosum sit, diuine atque humane leges copiosissime produnt. Unde et tibi compatientes, ab talibus te quiescere monemus, et ad dominum tuum, multa mansuetudinis humilitate quantotius reuerti hortamur. Quod si contempseris, priusquam in diuersa referamur, anathemate sine dubio te perstringemus, donec aut satisfacias, aut Romam apud domnum papam ratiocinaturus petas. Cuius litteris iam bis monitus es, et a tanto facinore prohibitus. Unde et nos post illum, tercio iam te ad correctionem reuocamus.



ARTOLDI LIBELLUS SYNODO PORRECTUS.

Sancte Romane et apostolice sedis uicario domno Marino, uniuerseque sancte synodo apud  Engulenheim congregate, Artoldus, diuina propitiante clementia Remorum episcopus. Domnus Agapitus papa litteras nobis et ceteris cepiscopis nostre dieceseos direxit, in quibus precepit, ut ad hoc uestre sanctitatis concilium conuenire studeremus, ita instructi de omnibus, ut rei ueritas miseriarum nostre sedis, quas patimur, coram sanctitate uestra manifesta fieri posset. Quocirca propalare prudentie uestre commodum duximus, qualiter res exordium ceperit litis huius, que adhuc inter me et Hugonem miserrime uentilatur. Defuncto siquidem Heriueo archiepiscopo, Seulfum, qui archidiaconatus urbis nostre a tunc officio fungebatur, ad presulatum  eiusdem sedis elegimus. Qui pontifex ordinatus assumens zelum contra proximos predecessoris sui, cum eos per semet a loco depellere non ualeret, consilio inito cum quibusdam laicis scilicet consiliariis suis, amicitiam quesiuit Heriberti comitis, quam dato iureiurando per eosdem consiliarios obtinuit eo tenore, ut post obitum ipsius ad electionem pontificis milites ecclesie nullatenus aspirarent sine consilio ipsius Heriberti: idem uero comes fratrem Heriuei presulis, et nepotes ipsius a participatione rerum Remensis episcopii separaret. Quibus patratis, insimulati sunt iidem propinqui Heriuei presulis a consiliariis Seulfi episcopi de infidelitate ipsius senioris sui, accersitoque Heriberto  comite cum pluribus suis iubentur ad rationem reddendam coram ipsis uenire. Et quia contra eos a quibus accusati fuerant, singulari congredi certamine noluerunt, sublatis ab eis rebus quas ex episcopio possidebant, comprehensi sunt atque deducti per Heribertum comitem ad Rotbertum regem, a quo etiam sub custodia sunt detenti usque ad mortem ipsius Rotberti. Tertio demum sui episcopatus anno Seulfus episcopus, ut plures asserunt, ab Heriberti familiaribus ueneno potatus defungitur. Mox itaque comes Heribertus urbem Remensem adiit, et ecclesie milites, clericorum quoque quosdam de rectoris electione ad suum consilium, ceu iuratum fuerat, intendere fecit. Cum quibus ad Rodulfum  regem pergens in Burgundiam, obtinuit ab eo, ut sibi committeretur idem episcopium, eo tenore, ut tam clericis quam laicis debitum honorem concederet et conseruaret, nec iniustitiam alicui faceret: sed ipsum episcopium equo iure gubernaret, donec talem clericum eidem regi presentaret, qui ad episcopale ministerium exequendum rite ordinari ualeret. Qui comes ad eamdem urbem regressus, res episcopii prout sibi placuit fautoribus suis diuisit, ceteris abstulit, et absque ullo iudicio uel lege, quos uoluit rebus expoliauit, uel ab urbe propulit. Odalricum denique Aquensem episcopum in eadem urbe suscipiens, episcopale inibi ministerium celebrare precepit. Sicque per annos sex et eo  amplius idem episcopium suo dominio uendicauit, pro libitu proprio illud tractans, et in sede presulis residens tam ipse quam coniux sua, donec septimo tandem anno, ortis inter ipsum et regem Rodulfum atque Hugonem comitem quibusdam simultatibus, Rodulfus rex cum Hugone et Bosone fratre suo ceterisque pluribus tam episcopis quam comitibus Remorum obsidet urbem, succensentibus sibi episcopis, et conquerentibus aduersus eum, quod tam diuturno tempore contra diuine legis auctoritates hanc urbem permiserit uacare pastore. Quorum querimoniis permotus rex, admonet clerum et populum de pastoris electione, dans eis id agendi facultatem  ad Dei honorem et sui fidelitatem. Sicque concordantibus cunctis, tam clericis quam laicis, qui extra obsidionem erant, pluribus etiam eorum qui clausi tenebantur in idipsum fauentibus, eligitur humilitatis nostre persona in hoc magis onere quam honore subeundo. Aperientibus tandem tam militibus quam ciuibus portas urbis regi Rodulfo, et episcopalem benedictionem mihi tradentibus episcopis qui aderant decem et octo, et suscipientibus nostram humilitatem tam clero uniuerso quam reliquis ciuibus, inibi inthronizatus ab episcopis nostre dieceseos, impositum mihi, prout Deus concessit, ministerium per annos ferme nouem tractaui, ordinans per diecesim episcopos octo, et in episcopio multos, prout competens uidebatur, clericos,  quousque nono postmodum anno, postquam Ludouicum regem, fauente Hugone cunctisque regni principibus, Gerbergam quoque reginam benedixeram et sacro perfuderam chrismate, instigatus Hugo comes iracundia, quod ei consentire uel coniungi noluerim ad ipsius regis infidelitatem, adhibitis secum Heriberto comite et Willelmo Nordmannorum principe, Remensem obsidet urbem. Nec longum, sexta scilicet obsidionis die, deseror ab omni pene cetu laicalis militie. Sicque derelictus ab his, ad Hugonem et Heribertum compellor exire, a quibus coarctatus et conterritus, cogor memet episcopali procuratione abdicare, et ita me propellentes, in cenobio sancti Basoli habitare constituunt: Hugonem uero filium Heriberti, qui Autisiodori diaconus ordinatus  fuerat, in urbem introducunt, et ciuitate potiuntur. Ludouicus autem rex a Burgundia rediens, me apud sanctum Basolum reperit, et assumens secum, simul cum propinquis meis, quorum res Heribertus comes abstulerat, Laudunum deducit, quod castrum tunc obsidebant Heribertus et Hugo: solutaque obsidione oppidum ingredimur, nobisque metatus degendi disponitur. Interim clerici nostri loci, sed et laici quidam, pessime ab Heriberto tractantur, et quidam clericorum in custodiis retruduntur, res eorum auferuntur atque diripiuntur, rapine per totam urbem licite perpetrantur. Interea conuocantur episcopi nostre dieceseos ab Hugone et Heriberto, satagentibus et querentibus ab eis de ordinatione Hugonis filii Heriberti. Qui Suessionis congregati,  mittunt ad me Laudunum Hildegarium episcopum cum aliis quibusdam legatis, mandantes ut ad eos uenirem, ad consentiendum scilicet huius ordinationis peruersitati. Quibus remandaui, quod non esset mihi competens ad eos illo proficisci, ubi aduersarii et inimici mei cum ipsis erant aggregati. Quod si loqui mecum uellent, ad talem locum deuenirent, ubi sine periculo ad eos accedere possem. Quibus aduenientibus in locum ab eisdem delectum, profectus sum ad eos, ueniensque prosternor coram ipsis, obsecrans ut propter amorem et honorem Dei, tam mihi quam sibi competens consilium dare studerent. Qui me de ordinatione predicti Hugonis interpellare ceperunt, et hoc omnimodis suadere, ut  eis in hac ordinatione consensum preberem, promittentes res nonnullas episcopii mihi se impetraturos. At ego postquam responsum diu distuleram, uidens eos cunctos in proposito quod ceperant perseuerantes, surgens interdixi, palam cunctis audientibus excommunicans auctoritate Dei Patris omnipotentis, et Filii, et Spiritus sancti, ut nullus eorum ad eamdem ordinationem accederet, nec alicui in episcopali honore, me uiuente, manus imponeret, sed nec ullus eamdem benedictionem suscipere presumeret. Quod si forte fieret, ad sedem apostolicam eos prouocabam. Illis inde furentibus, ut possem exire de medio eorum, et Laudunum reuerti, temperaui responsum: dicens ut mitterent mecum, qui eis renunciaret, quid consilii reperire ualerem super hac re in domina  mea regina, et fidelibus eius, quia rex non aderat. Ad hoc illi mittunt Deroldum episcopum, putantes me esse mutaturum consilium. Quo ueniente, et coram domina regina et fidelibus eius inde me interpellante, iterum exurgens prefate modum excommunicationis in eosdem episcopos iaculatus sum: uocationem quoque ad sedem apostolicam iterare curaui, excommunicans ipsum hunc Deroldum, id ut eis omnino non taceret, sed cunctis manifeste proferret. His ita gestis, paruipendentes illi nostram excommunicationem, Remis accedunt, et quidam eorum ordinationi huic manus applicuerunt, quidam uero se subduxisse sciuntur. Ego uero cum rege manens, quas ille scitur angustias pertulisse, secum pertuli: et quando eum bello aggressi sunt Hugo et  Heribertus, cum ipso eram, et uix mortis euasi periculum. Prolapsus itaque, auxilio et protectione Dei, de medio inimicorum, profugus et uagabundus loca inuia queque siluasque perlustro, non ausus certo consistere loco. Comites autem Hugo et Heribertus affati quosdam nostros amicos sibi subditos, suadent, ut me requirentes ad ipsos deducant, pollicentes se mihi benefacturos, et rebus quas ipsi petissent ditaturos. Requirentes ergo me amici, reperiunt per diuersa uagantem, et ita perducor a fratribus meis et amicis ad prefatos comites. Qui postquam me in potestate sua conspiciunt, querere ceperunt, ut eis pallium a sede Romana mihi collatum traderem, et sacerdotali me ministerio penitus abiurarem. Quod ego nullatenus me facturum, neque pro amore  huius uite presentis, attestor. Districtus igitur et coangustiatus ab eis, episcopii tandem rebus abrenunciare compellor: sicque rursus ad sanctum Basolum, quasi uacans, habitaturus deducor. Mansi denique paucis diebus in ipso cenobio, quoadusque comperiens per certos ex familiaribus Heriberti comitis nuncios, quod ab eo male de mea tractabatur perditione, iterum iterumque nunciis huiusmodi pauefactus et impulsus, locum deserui, et abdita lustra siluarum uagabundus repetii, horisque silentibus, et itinere deuio Laudunum reuertor, ibique susceptus a rege, secum manere constituor. Mansi uero ibidem cum ipso uel fidelibus eius, expectans et deprecans misericordiam Dei, donec ipse dignatus est  in cor domni regis Othonis mittere, ut ad subuentionem senioris mei regis, et nostram, properaret in Franciam. Denique postquam domina nostra regina Laudunum, propter absolutionem domni regis, reliquerat, egressus inde ad domnum regem Othonem cum seniore meo deueni rege, simulque Remos accessimus. Cingitur itaque urbs exercitibus, et episcopi qui aderant, me sedi nostre restitui censent. Mandatur ergo Hugoni a domno rege Othone, ut egrediatur, et peruasam deserat urbem. At ille nutans aliquamdiu et pro posse, ubi uidit ad resistendum penitus sufficere se nequaquam ualere, nec amicorum sibi presidia subuenire, decernit exeundum, querens ut liber cum suis dimittatur abscedere. Permittitur itaque sanus exire, cum omnibus qui  secum uoluere comitari, et quecunque secum uoluit ferre, nullo contradicente, asportauit. Sicque cum regibus introgressus urbem, precipior loco nostro et honori restitui. Susceptus igitur a domnis archiepiscopis Rotberto Treuirensi, et Frederico Magontiacensi, comitantibus ceteris et congratulantibus, tam clericis ecclesie nostre, quam reliquis ciuibus, ab ipsis restituor cathedre episcopali. Hugo uero Remis egressus, Mosomum castrum cum suis occupat, et muniens contra fideles regis senioris nostri detinet. Habito denique colloquii placito inter reges, seniorem meum uidelicet ac domnum Othonem, super Charam fluuium, conuenimus ad illud, tam ego quam ipse Hugo cum ordinatoribus suis. Ibique res litis huius ab episcopis auditur: protulitque litteras  ad sedem Romanam, quasi ex nostra persona datas, excusationis mee, ac si uacationem petentes administrationis episcopii nostri: quas me nunquam dictasse, neque uel subscribendo aliquatenus corroborasse protestatus sum, atque protestor. Et quia tunc synodus conuocata non fuerat, id opponentibus fautoribus ipsius Hugonis, altercatio nostra determinari non potuit. Synodus autem circa medium mensis Nouembris habenda uirduni utriusque partis episcopis annuentibus denunciatur. Interim uero sedes Remensis mihi regenda decernitur: idem uero Hugo Mosomi commorari permittitur. Nec longum, instante scilicet uindemie tempore, hic noster emulus Hugo, assumens secum Theobaldum, regis inimicum et regni nostri, cum aliis pluribus malefactoribus, in  uillas Remensis episcopii contiguas urbi deuenit, et omne pene uinum ex his colligens in diuersos pagos abduci fecit. Tum multa mala inibi perpetrata, et ecclesie nostre homines captiui abducti, et ad redemptionem uariis sunt adacti tormentis. Synodus autem circa medium mensis denunciata, uirduni celebratur, presidente Rotberto presule Treuirensi, precepto domni pape Romani, presente quoque domno Brunone, cum episcopis et abbatibus nonnullis. Ad quam prefatus Hugo euocatus, missis etiam duobus ad eum deducendum episcopis, Adalberone et Gozlino, uenire contempsit. Uniuersa uero synodus mihi Remense regendum decernit episcopium. Indiciturque iterum synodus habenda die  Iduum mensis Ianuarii, que et aggregatur, ut denunciatum fuerat, in ecclesia sancti Petri ante prospectum castri Mosomi, a domno Rotberto, conuenientibus ceteris quoque Treuirensis dieceseos episcopis, et aliquibus Remensis. ueniens autem illuc emulus noster Hugo, et locutus domno Rotberto, synodum noluit ingredi: litteras uero quasi ex nomine domni pape direxit ad episcopos per clericum suum, qui eas Roma detulisse ferebatur, nichil auctoritatis canonice continentes, sed hoc tantum precipientes, ut Hugoni Remense redderetur episcopium. Quibus recitatis, ineuntes episcopi consilium cum abbatibus et ceteris qui aderant sapientibus, responderunt non esse dignum uel congruum, ut mandatum legationis apostolice, quam dudum Rotbertus  archiepiscopus, deferente Frederico presule Magontiacensi, coram regibus et episcopis tam Gallie quam Germanie susceperat, et partem iam preceptionis ipsius exegerat, propter illas litteras intermitteret, quas insidiator noster exhibebat: immo quod regulariter ceptum fuerat, ut canonice pertractaretur, unanimiter censent: precipiturque recitari capitulum Carthaginensis concilii nonum decimum de accusato et accusatore. Quo recitato, iudicatum est iuxta diffinitionem ipsius capituli, ut communionem et parochiam Remensem me retinente, Hugo, qui ad duas iam synodos euocatus interesse contempserat, a communione et regimine Remensis episcopii abstineret, donec ad uniuersalem synodum, que indicebatur, sese purgaturus uel rationem redditurus  presentaret. Ipsumque capitulum mox in charta episcopi coram se describi fecerunt, subnectentes hanc etiam definitionem suam, et eidem Hugoni miserunt. Qui post alteram diem chartam eamdem Rotberto presuli remisit, hoc uerbis remandans: quod ipsorum iudicio nequaquam obediturus esset. Sicque absoluto concilio, ipse Mosomum contra mandata regum et episcoporum retinet, et ego Remos regressus, reclamationis mee querelas ad sedem Romanam per legatos domni regis Othonis destinaui, prestolans mandata ipsius sancte sedis, eius decretis et uniuersalis huius sancti concilii uestri iudiciis parere paratus.



ACTA SYNODI EX CODICE WEINGARTENSI.

 In nomine sancte et indiuidue Trinitatis, anno  ab incarnatione Domini nongentesimo quadragesimo octauo, indictione 6, 7 Idus Ianuarii. Anno serenissimi regis Ottonis 13, ipso quoque cum illustrissimo rege Ludouico in presentia manente, sancta ac generalis synodus apud Engilenhem in ecclesia sancti Remigii confessoris Christi, in pago Nagawi dicto collecta est, presidente uidelicet domni Agapiti pape apocrisiario [1 1Kb] , uenerabili Polimarciensis ecclesie episcopo, Marino [2 2Kb] , et considentibus archiepiscopis, Wichfredo sancte Coloniensis ecclesie archiepiscopo; Frithurico sancte Moguntine sedis archiepiscopo; Rhotberto sancte Treuirensis ecclesie archiepiscopo; Ardoldo sancte Rhemensis ecclesie episcopo; Adaldago [3 1Kb] sancte Hammaburgensis [4 1Kb] ecclesie archiepiscopo; Richgawone Wangionensis ecclesie archiepiscopo;  Heroldo sancte Iuuauensis [5 1Kb] ecclesie archiepiscopo, Udalrico Augustensis ecclesie episcopo; Bernardo Halbarstetensis [6 1Kb] ecclesie episcopo; Thiedhardo [7 1Kb] Hildinesheimensis ecclesie episcopo; Dudone Padebrunnensis ecclesie episcopo; Cuonrado Constanciensis ecclesie episcopo; Starcando Eistettensis ecclesie episcopo; Reginbaldo Nemetensis ecclesie episcopo; Bobbone Wirciburgensis ecclesie episcopo; Adalberone Metensis ecclesie episcopo; Gozlino [8 1Kb] Tullensis ecclesie episcopo; Berengero uirdunensis ecclesie episcopo; Balderico Traiectensis ecclesie episcopo; Wichardo Basilensis ecclesie episcopo; Duodone Osneburgensis ecclesie episcopo; Eberiso Mimidonensis ecclesie episcopo; Hildiboldo Mimigardeuurdensis ecclesie episcopo;  uaraberto Tungrensis ecclesie episcopo; uolgberto Camaracensis ecclesie episcopo; Rudolfo Lugdunensis ecclesie episcopo; Michele Radesbonensis ecclesie episcopo; Adalberto Lauriacensis ecclesie episcopo; Liopdago Ripuensis ecclesie episcopo; Oredo Slesuicensis [9 1Kb] ecclesie episcopo; Reginbrando Arusuensis ecclesie episcopo; cum cetu abbatum, canonicorum, nec non et monachorum; unius spiritus amore feruentium, quatenus celitus adminiculati zizania diuini cultus agro ab inimica manu supersita, canonicarum sarculis sententiarum radicitus exstirparentur.

Igitur recitato primitus euangelio, oramineque finito, et sanctorum canonum quam plurimis institutionibus  linguarum clauibus coram reclusis, missus  apostolice sedis chartam sue legationis honorifice protulit; in qua pro debite reuerentie dono Romano pontifici exhibendo commoniti sunt, ut uniuersalis ecclesie puppis exoptate tranquillitatis portui secura succedat, seque procelloso tribulationum turbine uexari diutius non timeat. Significatum est autem in eiusdem recitaminis sententia, predictum presulem Marinum ab ipso uniuersali papa tali tenore ad nostros fines directum fuisse, quo in omni ecclesiasticarum legum discussioni ipsius existens uicarius, quecunque liganda essent, apostolica auctoritate ligaret; et que soluenda uiderentur, parili solueret potestate. Huiusmodi proculdubio affaminis tam salubri missatico gloriosissimi reges prefati cum pontificibus omniumque clero congratulantes, ut  dignum fuit, se in omnibus consentire et obedire professi sunt. A quibus, auctorante et confirmante legato apostolico, capitula subsequentia statuta sunt.

Dehinc ex sessionis sue loco se subrigens inclytus rex Ludouicus ad presentiam serenissimi regis Ottonis totiusque sanctissimi concilii unanimitatem, satis lacrymosi conquestus protulit querimoniam, uidelicet quod regia priuaretur potestate a quodam principe Hugone nominato, quondamque sibi subiecto, cuius anxietati et multimode reclamationi condolentes, in unitate spiritus coadunati sanctissimi patres, eiusmodi super hac re sententiam protulere.

1. Reclamatio Ludouici, qualiter Hugo comes illum de regno suo priuauit. Nullus deinceps regiam potestatem  presumat populari, seu aliquam perfidie maculam sibi fallaciter exhibere. Decreuimus enim Toletani concilii iudicium exequendo, Hugonem, regis Ludouici regni inuasorem et raptorem, excommunicationis gladio feriendum, nisi forte tempore statuto ad synodale concilium ueniat, et a tam nefaria proteruitate satisfaciendo resipiscat.

2. Item reclamatio Ardoldi episcopi, qualiter Hugo pseudepiscopus sedem suam illicite inuasit. Ardoldus Remensis ecclesie archiepiscopus, propria de sede expulsus, ex canonica auctoritate in pristinum honorem inthronizatus, Hugo autem, qui eius sedem  contra fas sibi usurpat, anathematis est mucrone  multatus; eiusque ordinatores, et qui ab eo sunt ordinati, nisi 6 Idus Septbr. Treuiris ueniant, et ibi pro erratibus dignam satisfaciendo penitentiam subeant, similem excommunicationis sententiam sustineant.

3. Item reclamatio Rudolfi Lugdunensis ecclesie episcopi. De antedicto Hugone comite, qui Ruodolphum Lugdunensis ecclesie episcopum propria de sede, non causa alicuius criminis, sed pro fidelitate Ludouici prefati regis proprii senioris expulit, decreuimus in sancta synodo eum pro hac re, sicut de prescripta, excommunicandum, nisi ueniendo satisfecerit.

4. Ut laici sine episcopali licentia presbyteris ecclesias dare uel dimittere non presumant.

 5. Ut nullus laicorum presbyterum flagitare seu fatigare [10 1Kb] , uel aliquam sibi iniuriam inferre audeat.

6. Ut paschalis hebdomada festiue tota celebretur; et in pentecosten 2, 3, 4 feria non minus quam dies dominicus sollemniter honorentur.

7. In letania maiore ieiunium, sicut in rogationibus ante ascensionem Domini, exerceatur.

8. Ut oblationes fidelium quater [11 1Kb] altari deferantur, nichil omnino ad laicalem pertineant potestatem, dicente Scriptura: Qui altario deseruiunt, de altario participentur.

9. Ut decime, quas Dominus precipit in horreum suum deferri, si ecclesiis Dei non fuerint reddite, sed nefaria cupiditate, que seuior Aetne ignibus ardet, a secularibus fuerint retente, secularia super  hoc non exerceantur iudicia, nec in forensibus discutiatur causis, sed in sancta synodo ab ipsis sacerdotibus, quorum deputate sunt usibus, quid exinde debeat actitari certis diffiniatur promulgationibus.

10. Ut euangelica auctoritate et sacrorum canonum institutione [12 1Kb] . . . . , penasque proponere diuini iudicii, ut nostra sit absoluta conscientia, et illarum pro se rationem Deo reddat intentio. Cauendum est quippe, quod de earum moribus actibusque beatus Paulus testatur apostolus. Quod planius exponere preterimus, ne sexus instabilis non tam deterreri, quam admoneri uideatur.





CONSTITUTIO FRANCOFURTANA.  [1Kb]

 Anno incarnationis Domini 951 [13 1Kb] , indict. 9 [14 1Kb] constitutum est in Franconofurt a rege gloriosissimo Ottone, anno illius 15, consentientibus episcopis,  comitibus, aliisque fidelibus compluribus, canonum sanctorumque patrum auctoritate, nec non capitularium precedentium regum institutis coram positis,  ne oppressio uirginum aut uiduarum, uel raptus, ab ullis hominibus fiat; et ut qui rapiunt eas sub nomine simul habitandi, cooperantes et conniuentes [15 1Kb] raptoribus, siquidem clerici sunt, decidant a gradu proprio; si uero laici, anathematizentur; et raptores sine spe coniugii perpetuo maneant [16 1Kb] . Quod si post hec iungere se presumpserint, utrique anathematizentur.

 2. Inuentum est etiam a prefato rege, ut nulla abbatia que per se electionem habet, ad monasterium nec alicui in proprium dari possit; ille uero que electione carent, regis donatione et priuilegio ad aliud [17 1Kb] monasterium quod sub eius mundiburdio consistit subrogari possint [18 1Kb]





CONuENTUS AUGUSTANUS.  [1Kb]

 Cum excellentissimus piissimusque Otto rex, superna attractus clementia, non minus de negotio spiritali, quam de statu christiani imperii tractare disponeret [19 1Kb] , imprimis pontificum, aliorumque primatum suorum communi consilio fretus, anno incarnationis 952, indictione 10, anno uero regni eius 16 sub die 7 Id. Aug., placitum conuentumque synodalem Auguste fieri decreuit, quatenus concordi diligentia, tam sancti cleri quam populi ecclesie stabilitatis profectus et totius christianitatis utilitates tractarentur. Cuius diuine rei dispositionem per reuerentissimi atque prudentissimi Frithurici Maguntine sedis archiepiscopi industriam maxime gubernari deliberauit. Heroldo etiam Iuuauensis [20 1Kb] ecclesie archiepiscopo, Manase quoque Mediolanensis ecclesie  archiepiscopo, Petro Rauennati archiepiscopo, ceterisque Italie, Gallie, Germanie, subnotatis pontificibus huic discussioni operam exigentibus: Udalrico Augustensis ecclesie episcopo; Annoni Wangionensis ecclesie episcopo; Starcando Eihstetensis [21 1Kb] ecclesie episcopo; Cunrado Constantiensis ecclesie episcopo; Poponi Werziburgensis ecclesie episcopo; Godefrido Nemetensis ecclesie episcopo; Harberto Curiensis ecclesie episcopo; Uodoni [22 1Kb] Argentinensis ecclesie episcopo; Lantberto Frisingenensis ecclesie episcopo; Hugone Brixiensis [23 1Kb] ecclesie episcopo; Michel Radesbonensis [24 1Kb] ecclesie episcopo; Adelberto Patauiensis [25 1Kb] ecclesie episcopo; Luidfrido Ticinensis [26 1Kb] ecclesie episcopo; Gisibrando Terdonensis ecclesie episcopo; Antonio Bricsiensis  ecclesie episcopo; Waldone [27 1Kb] Cumano episcopo; Deodato Parmensis ecclesie episcopo; Wittone Mutinensis ecclesie episcopo; Adelhardo Regenensis ecclesie episcopo; Sigolfo Placentine ecclesie episcopo; Adalgiso Aquensis [28 1Kb] ecclesie episcopo; cum eorum unanimis diligentia huic ecclesiastico negotio uigilanter instaret, omnibus ratum putabatur,  principem regni beate matris ecclesie deuotum filium postulare, quatenus ibidem diuina discutientibus interesse dignaretur. Tum die prefinito eo ueniens, dulcisona modulationum iocunditate, honorifice, uti regiam dignitatem decuerat, ab omnibus acceptus [29 1Kb] , misse celebratione [30 1Kb] finita, satisfaciendo pontificum petitioni cum insigni priuatim turba synodum intrauit. Interim reuerendus Mogontine sedis archiepiscopus Frithuricus se e solio erigens, humiliter, strenueque sermonem regulari studio congruentem protulerat; deinde cuncta, que de iure ecclesiastico iuxta canonicam auctoritatem et imitanda sanctorum patrum decreta erant uentilata pronuncians, in hisce omnibus huic rei necessariis se in commune eius presidium sentire postulabat. Quibus rex, superni  amoris igne succensus et zelo diuini amoris animatus, mentis corporisque nisu ecclesiasticarum rerum auxiliatorem, defensorem promptissimum, se esse promittendo certificauit. Hac uidelicet promissione audita regali, prelibatus archiepiscopus residens, communi ceterorum assensu capitula subsequentia titulari precepit.

1. Si quis episcoporum, presbyterorum, diaconorum, subdiaconorumque uxorem acceperit, a sibi iniuncto officio deponendus est, sicut in concilio Carthaginensi tenetur cap. 25.

2. Episcopos, presbyteros, uel aliquem de clero, canes uenandi amore uel accipitres habere non licet, sicut in concilio legitur Toletano cap. 10. Quisquis autem personarum huiusmodi in hac uoluptate delectatus  [31 1Kb] fuerit, quamdiu in illa detestabili uoluptate detinetur, ab omni ecclesiastico officio cesset.

3. Episcopus, presbyter, aut diaconus alee uacans, si ab hoc interdicto opere cessare noluerit, uelut in canone apostolorum habetur capitulo quadragesimo secundo, deponendus erit.

4. Nullus in clericatus officio manens mulierem  subintroductam secum habitare permittat. Si uero aliqua suspicionum maculis adspersa contra hec agere tentauerit, ab episcopo uel eius misso uirgis cesa detondeatur. Si autem secularis potestas hoc fieri prohibuerit, regia potestate femina coacta prelate sententie subiaceat.

5. Diuersa secularis uite negotia fugientes, et monastice institutionis normam aggredientes, extra claustrum sine licentia proprii abbatis ire non licet: sed tantummodo ieiunio et orationi uacare, in locis quibus renunciauerunt seculo permanentes, sicut in concilio Chalcedonensi precipitur.

6. Oportet etiam episcopum, in cuius diecesi cenobium situm est, monachorum prouidentiam gerere, et si aliquid correctione dignum repperit,  corrigere festinet.

7. Clericis monachicum habitum sequi cupientibus, et pro remuneratione diuina secularibus spretis arctiorem uitam adire uolentibus, nullatenus intreundi aditus ab episcopo denegetur, sed potius  eum in tali conuersatione perstare exhortari conetur, sicut in concilio Toletano habetur cap. 50.

8. Sanctimonialis, que spontanea uoluntate, strictiori uite proposito se alligare uoluerit, nulla re obstante, id quod bona intentione disposuerat peragendum, ab episcopo impediatur.

9. Ut laici presbyteros sine conscientia et consensu proprii episcopi ab ecclesiis eis canonice commendatis non eiicere presumant, nec alios locum eorum subire faciant; quia ut ab episcopis ordinantur, ita necesse est ab ipsis ecclesias procurandas accipiant, sicut in concilio habetur Arelatensi cap. 4.

10. Ut omnis decimatio in potestate episcopi sit, et si neglecta fuerit, quidquid inde emendandum sit,  coram episcopo eiusue misso corrigatur.

11. Episcopus, presbyter, diaconus, subdiaconus, ut in multis conciliis firmatum est, quia diuina ministeria contrectant, ab uxoribus abstineant. Ceteri autem clerici, quando ad maturiorem etatem peruenerint, licet nolentes, ad continentiam cogantur.





CORONATIO ROMANA.  [2Kb]



Iuramentum quod facere fecit suos fideles Otto Augustus antequam Romam adiret.


Tibi domno Iohanni pape ego rex Otto promittere et iurare facio per Patrem et Filium et Spiritum sanctum, et per hoc lignum uiuifice crucis, et per has reliquias sanctorum, ut si permittente Deo Romam uenero, sanctam Romanam eclesiam et te rectorem ipsius exaltabo secundum meum posse; et numquam uitam aut membra neque ipsum honorem quem nunc habes et per me habiturus eris, mea uoluntate aut meo consensu aut meo consilio aut exortatione perdes. Et in Roma nullum placitum neque ordinationem faciam de omnibus que ad te uel ad tuos Romanos pertinent, sine tuo consilio. Et quicquid de terra sancti Petri ad nostram potestatem uenerit,  tibi reddam. Cuicumque autem regnum Italicum commisero, iurare tibi faciam illum, ut adiutor tui sit, ad defendendam terram sancti Petri secundum suum posse.



Iuramentum futuri imperatoris.

Domno Iohanni pape duodecimo rex Otto [32 1Kb] per nos mittit, et iurat per Patrem et Filium et Spiritum sanctum et per hoc lignum uiuifice crucis, et has reliquias  sanctorum, quod si permittente Deo Romam uenerit, sanctam Romanam ecclesiam et eundem domnum Iohannem papam rectorem ipsius exaltabit secundum suum posse, si uiuum inuenerit. Sin autem, eum qui legabiliter illi succedet. Et nunquam uitam, aut membra neque ipsum honorem quem habet, et qui eum habiturus est sua uoluntate, aut suo consensu, aut suo consilio, aut sua exhortatione perdet, neque ipse, neque aliquis successorum eius. Et in Roma nullum [33 1Kb] placitum, aut ordinationem faciet de omnibus que pape et Romanis pertinet, sine consilio domni pape. Et quicquid de terra sancti Petri ad eius potestatem uenit uel ueniet, Romane ecclesie restituet. Cuicumque autem regnum Italicum committet, iurare faciet illum, ut adiutor sit  domno pape et successoribus eius ad defendendam terram sancti Petri secundum suum posse. Sic adiuuet Deus eundem domnum regem Ottonem, et hec sancta euangelia, et hec sacrosancta sanctuaria.



Iuramentum corporaliter prestitum.

Tibi dompno pape Iohanni ego rex Otto promitto et iuro per Patrem et Filium et Spiritum sanctum et per hoc lignum uiuifice crucis et per has sanctorum  reliquias, quod si permittente Deo Romam uenero, sanctam Romanam Ecclesiam et te rectorem ipsius exaltabo secundum meum posse, et numquam uitam aut membra neque ipsum honorem quem habes, mea uoluntate aut consensu aut mea exhortatione perdes. Et in Romam [34 1Kb] nullum placitum aut ordinationem  faciam de omnibus que ad te aut ad Romanos pertinent sine tuo consilio; et quicquid de terra sancti Petri ad nostram potestatem uenerit tibi reddam. Cuicumque regnum Ytalicum commisero, iurare faciam illum, ut adiutor tui sit ad defendendam sancti Petri terram secundum suum posse.





OTTONIS MAGNI PACTUM CUM IOHANNE XII  .  [10Kb]

 »In nomine sancte et indiuidue Trinitatis, Otto seruus apostolorum, et secundum uoluntatem Dei Saluatoris Romanorum imperator augustus.

»Romam caput mundi profitemur, Romanam ecclesiam matrem omnium ecclesiarum esse testamur, sed incuria et inscientia pontificum longe sue claritatis titulos obfuscasse. Nam non solum que extra Urbem esse uidebantur uendiderunt, et quibusdam colluuiis a lare sancti Petri alienauerunt, sed quod absque dolore non dicimus, si quid in hac nostra Urbe regia habuerunt, ut maiori licentia euagarentur, omnibus cum uindicante pecunia in commune dederunt, et sanctum Petrum, et sanctum Paulum, ipsa quoque altaria spoliauerunt, et pro reparatione semper confusionem duxerunt. Confusis  uero papaticis legibus, et iam abiecta ecclesia Romana, in tantum quidam pontificum irruerunt, ut maximam partem imperii nostri apostolatui suo coniungerent, iam non querentes que et quanta suis culpis perdiderunt, non curantes quanta ex uoluntaria uanitate effuderunt; sed sua propria, utpote ab illis ipsis dilapidata, dimittentes, quasi culpam suam in imperium nostrum retorquentes, ad aliena, id est, ad nostra et nostri imperii maxime, migrauerunt. Hec sunt enim commenta ab illis ipsis inuenta, quibus Ioannes diaconus, cognomento digitorum mutius, preceptum aureis litteris scripsit, sub titulo magni Constantini longa mendacii tempora finxit. Hec sunt etiam commenta, quibus dicunt, quemdam Carolum 35 1Kb] sancto Petro nostra publica tribuisse.  Sed ad hec respondemus, ipsum Carolum nichil dare iure potuisse, utpote iam a Carolo meliore [36 1Kb] fugatum,  iam imperio priuatum, iam destitutum et annullatum. Ergo quod non habuit, dedit: sic dedit, sicut nimirum dare potuit, utpote qui male acquisiuit et diu se possessurum non sperauit. Spretis ergo commenticiis preceptis et imaginariis scriptis, ex nostra liberalitate sancto Petro donamus que nostra sunt, non sibi, que sua sunt, ueluti nostra conferimus. Sicut enim pro amore sancti Petri dominum Siluestrum magistrum nostrum papam elegimus, et Deo uolente, ipsum serenissimum ordinauimus et creauimus: ita pro amore ipsius domini Siluestri pape sancto Petro de publico nostro dona conferimus, ut habeat magister quod principi nostro Petro a parte sui discipuli offerat. Octo igitur comitatus pro amore magistri nostri domini Siluestri pape  sancto Petro offerimus et donamus, ut ad honorem Dei et sancti Petri cum sua et nostra salute habeat et teneat, et ad incrementa sui apostolatus nostrique imperii ordinet. Hos autem sibi ad ordinandum concedimus: Pisaurum, Fanum, Senogalliam, Anconam, Fossabrunum, Callium, Esium et Ausimum, ut nullus umquam ei et sancto Petro audeat aliquam inquietationem facere, aut eum aliquo ingenio fatigare. Quicumque uero presumpserit, omnia que habuerit, amittat, et sanctus Petrus que sunt sua recipiat. Ut hoc autem in eternum ab omnibus conseruetur, hoc preceptum manu nostra diu, Domino adiutore, uictura confirmauimus, et nostro sigillo precepimus insigniri, ut sibi suisque successoribus ualeat.

 »Signum domini Ottonis inuictissimi Romanorum imperatoris augusti.«





[NOTA.]


Charta hec Karoli II  donationem Karoli III  uictoria ad nichilum redactam profitetur; nec ob titulum imperatoris nec ob formulas impugnanda, litteris aliis Ottonis ad Gerbertum datis illustratur. Namque scribit imperator Italiam relicturus et Germaniam appetens, epistola 158 apud Chesnium pag. 826: uestroque solatio atque subsidio primores Italie relinquimus. Hugonem Tuscum uobis per omnia fidum, S. comitem Spoletinis et Camerinis prefectum, cui OCTO COMITATUS QUI SUB LITE SUNT uestrum ob amorem contulimus nostrumque legatum eis ad presens prefecimus, ut populi rectorem habeant, et uobis eius opera debita seruitia adhibeant. Hec anno 999, circa mensem Nouembrem, Rome scripta esse existimauerim. Cum igitur Caroli II donatio a posterioribus imperatoribus pro irrita habita sit, sententia Benedicti de S. Andrea, qui ipsa donationis Ottoniane uerba exscripsit, minime tenere potest, cum Caroli II donatione potentiam imperatorum imminutam esse statuit  . Nec hoc tantum, sed aliud quoque Ottonis charta docemur, scilicet quod seculo decimo exeunte Rome false donationum imperialium charte a Ioanne quodam ficte aureisque litteris conscripte habebantur.

Licet igitur minime dubitari possit, Ottonem I eque ac antecessores eius, imperatores inde a Carolo Magno omnes, pactum et priuilegia Romane Ecclesie renouasse, charte tamen, que sub nomine eius in tabulario uaticano hodie habetur, partem aliquam, scilicet a uocibus in partibus Campanie Soram, Arces, etc., usque Caietam et Fundum cum omnibus earum pertinenciis, graui suspicione attingi confitemur. De alia parte Insuper offerimus tibi beate Petre usque Terranem cum pertinentiis suis, quid certi statuamus, non habemus, quandoquidem nonnisi generatim, Ottonem Ioanni pape restitutionem terre sancti Petri promisisse, legimus.

Quibus exceptis, si pactum Ottonis charta ista proponitur, in aliquibus tamen a genuina forma discedit; nam Pippinum imperatorem uocatum, annum Ottonis imperii XXuII, loco regni XXuI, et imperii I, scriptum, tum Preterea alia minora huic operi inserenda preuidimus et cruci imperatoris: + Signum domni Ottonis serenissimi imperatoris ac suorum episcoporum abbatum et comitum ascriptum fuisse, cum signa singula episcoporum aliorumque testium subsequerentur, ea non diploma authenticum, sed apographum quoddam incerte auctoritatis produnt. Mirari quoque aliquis posset cur imperator dicat pontificem haud consecrandum priusquam talem promissionem faciat qualem domnus et uenerandus spiritalis pater noster Leo sponte fecisse dinoscitur, cum nec Leonem uII promissionem aliquam Ottoni fecisse constet, nec Leonem uIII Ioanni XII posteriorem fuisse ambigi possit; nisi uerba ista ex Ludouici I pacto cum Stephano Iu in pactis sequentium imperatorum repetita statuere uelimus, quod certe haud multum abs re cadere uideretur.

Ut igitur rem uno uerbo absoluam, chartam genuinum quidem Ottonis et Ioannis XII pactum, sed superaddita donatione uitiatum, forma etiam haud omnino sincera, referre censeo. Eam inde ab exeunte seculo undecimo pro genuina uenditam, in codices uaticanos transcriptam, sensimque fidem populorum nactam, inde a dissidio Philippi, Ottonis Iu et Friderici II imperatoribus quoque creditam, demumque a Rudolfo I et successoribus eius confirmatam fuisse, omnibus notum est. Ecce textum ab III. Marino Marinio propositum:

 »In nomine domini Dei omnipotentis Patris, et Filii, et Spiritus sancti. Ego Otto Dei gratia imperator Augustus una cum Ottone glorioso rege filio nostro diuina ordinante prouidentia, spondemus atque promittimus per hoc pactum confirmationis nostre, tibi beato Petro principi apostolorum, et clauigero regni celorum, et per te uicario tuo domno Iohanni summo pontifici et uniuersali XII pape, sicut a predecessoribus uestris usque nunc in uestra potestate atque dicione tenuistis et disposuistis ciuitatem Romanam cum ducatu suo et suburbanis suis, atque uiculis omnibus et territoriis eius, montanis ac marittimis, litoribus ac portibus, seu cunctis ciuitatibus, castellis, oppidis, ac uiculis Tuscie partibus, id est Portum, Centumcellas, Cerem, Bledam, Marturianum,  Sutriam, Nepem, Castellum, Gallisem, Ortem, Polimartium, Ameriam, Tudam, Perusiam cum tribus insulis, id est maiore et minore, Puluensim, Narniam, et Utriculum, cum omnibus finibus ac territoriis ad suprascriptas ciuitates pertinentibus: nec non exarcatum Rauennatem sub integritate, cum urbibus, ciuitatibus, oppidis et castellis, que pie recordationis domnus Pipinus et domnus Karlus  excellentissimi imperatores, predecessores uidelicet nostri, beato Petro apostolo et predecessoribus uestris iamdudum per donationis paginam contulerunt: hoc est ciuitatem Rauennam, et Emeliam, Bobium, Cesenam, Forumpopoli, Forumliuii, Fauentiam, Immolam, Bononiam, Ferrariam, Comiiaclum, et Adrianis atque Gabellum, cum omnibus finibus, territoriis, atque insulis, terra marique ad supradictas ciuitates pertinentibus: simul et Pentapolim, uidelicet Ariminum, Pensaurum, Phanum, Senogalliam, Anconam, Ausimum, Humanam, Hesim, Forumsimpronii, Montemfeltri, Urbinum, [37 1Kb] et territorium Balnense, Callis, Luciolis et Eugubium, cum omnibus finibus ac territoriis ad easdem ciuitates pertinentibus. Eodem modo territorium Sabinense,  sicut a domno Karlo imperatore, antecessore nostro, beato Petro apostolo per donationis scriptum concessum est sub integritate facte; [38 1Kb] in partibus Tuscie Longobardorum Castellum Felicitatis, Urbem ueterem, Balneum regis, Ferenti, uiterbium, Orthem, Marcam, Tuscanam, Suanam, Popolonium, Roselles, cum suburbanis atque uiculis omnibus et territoriis ac maritimis, oppidis, ac uiculis seu finibus  omnibus. Itemque a Lunis cum insula Corsica, deinde in Suriano, deinde in monte Bardonis, deinde in Berteto, exinde in Parma, deinde in Regia, exinde in Mantua, atque in Monte Silicis atque prouincia uenetiarum et Istria: necnon et cunctum ducatum Spoletanum ac Beneuentanum, una cum ecclesia sancte Cristine posita prope Papiam iuxta Padum, quarto miliario. Item in partibus Campanie, Soram, Arces, Aquinum, Arpinum, Teanum, et Capuam; necnon et patrimonia ad potestatem et ditionem uestram pertinentia, sicut est patrimonium Beneuentanum et patrimonium Neapolitanum, atque patrimonia Calabrie superioris et inferioris. De ciuitate autem Neapolitana cum castellis et territoriis ac finibus et insulis suis sibi pertinentibus, sicuti ad  easdem aspicere uidentur, necnon patrimonium Sicilie, si Deus nostris illud tradiderit manibus, simili modo ciuitatem Caietam et Fundum cum omnibus earum pertinenciis. Insuper offerimus tibi beate Petre apostole uicarioque tuo domno Iohanni pape et successoribus eius, pro nostre anime remedio, nostrique filii et nostrorum parentum, de proprio nostro regno ciuitates et oppida cum piscariis suis, idest Reatem, Amiternum, Furconem, Nursiam, Baluam, et Marsim, et alibi ciuitatem Terranem cum pertinentiis suis. Has omnes suprascriptas prouincias, urbes et ciuitates, oppida atque castella, uiculos ac territoria, simulque et patrimonia, pro remedio anime nostre et filii nostri siue parentum nostrorum ac successorum nostrorum et pro cuncto a Deo conseruato  atque conseruando Francorum populo, iam dicte ecclesie tue, beate Petre apostole, et per te uicario tuo spiritali patri nostro domno Iohanni summo pontifici et uniuersali pape, eiusque successoribus usque in finem seculi, eo modo confirmamus, ut in suo detineant iure, principatu, atque dicione. Simili modo per hoc nostre delegationis pactum confirmamus donationes quas pie recordationis domnus Pipinus rex et postea domnus Karlus excellentissimus imperator beato Petro apostolo spontanea uoluntate contulerunt; necnon et censum uel pensiones seu ceteras daciones que annuatim in palacium regis Longobardorum inferri solebant, siue de Tuscia siue de ducatu Spoletano,  sicut in suprascriptis donationibus continetur, et inter sancte memorie Adrianum papam et domnum Karlum imperatorem conuenit, quando idem pontifex eidem de suprascriptis ducatibus, id est Tuscano et Spoletano, sue auctoritatis preceptum confirmauit, eo scilicet modo ut annis singulis predictus census ad partem ecclesie beati Petri apostoli persoluatur; salua super eosdem ducatus nostra in omnibus dominatione et illorum ad nostram partem et filii nostri subiectione. Ceterum, sicut diximus, omnia superius nominata ita ad uestram partem per hoc nostre confirmationis pactum roboramus,  ut in uestro permaneant iure, principatu atque dicione, et neque a nobis neque a successoribus nostris per quodlibet argumentum siue machinationem in quacumque parte uestra potestas imminuatur, aud a uobis inde aliquid subtrahatur, de suprascriptis uidelicet prouinciis, urbibus, ciuitatibus, oppidis, castris, uiculis, insulis, territoriis, atque patrimoniis, necnon et pensionibus atque censibus; ita ut neque nos ea facturi simus neque quibuslibet ea facere uolentibus consenciamus, sed potius omnia que superius leguntur, id est prouincie, ciuitates, urbes, oppida, castella, territoria, et patrimonia, atque insulas, censusque et pensiones, ad partem ecclesie beati Petri apostoli atque pontificum in sacratissima sede illius residentium, nos in quantum  possumus defensores esse testamur, ad hoc. ut ea in illius ditione ad utendum et fruendum atque disponendum firmiter ualeant optineri; salua in omnibus potestate nostra et filii nostri posterorumque nostrorum, secundum quod in pacto et confirmatione ac promissionis firmitate Eugenii pontificis successorumque illius continetur. Id est [39 1Kb] ut omnis clerus et uniuersi populi Romani nobilitas, propter diuersas necessitates et pontificum inrationabiles erga populum sibi subiectum asperitates retundendas, sacramento se obliget, quatinus futura pontificum electio quantum uniuscuiusque intellectus fuerit, canonice et iuste fiat. Et ut ille qui ad hoc sanctum atque apostolicum regimen eligitur, nemine consentiente consecrari [40 1Kb] fiat pontifex, priusquam  talem in presentia missorum nostrorum uel filii nostri seu uniuerse generalitatis faciat promissionem pro omnium satisfactione atque futura conseruatione, qualem domnus et uenerandus spiritalis pater noster Leo sponte fecisse dinoscitur. Preterea alia minora huic operi inserenda preuidimus, uidelicet ut in electione pontificum neque liber neque seruus ad hoc uenire presumat, ut illis Romanis, quos ad hanc electionem per constitutionem sanctorum patrum antiqua admisit consuetudo, aliquod faciat impedimentum. Quod si quis contra hanc nostram institutionem ire presumpserit, exilio tradatur. Insuper etiam, ut nullus missorum nostrorum [41 1Kb] cuiuscumque impeditionis argumentum componere in  prefatam electionem audeat, prohibemus. Nam et hoc omnimodis instituere placuit, ut qui semel sub speciali defensione domni apostolici siue nostra fuerint suscepti, impetrata iuste utantur defensione. Quod si quis in quemquam illorum qui hoc promeruerint uiolare presumpserit, sciat se periculum uite sue esse incursurum. Illud etiam confirmamus, ut domno apostolico iustam in omnibus seruent obedientiam seu ducibus ac iudicibus suis ad iustitiam faciendam. Huic enim institucioni hoc necessario adnectendum esse perspeximus, ut missi domni apostolici seu nostri semper sint constituti, qui  annuatim nobis uel filio nostro renunciare ualeant, qualiter singuli duces ac iudices populo iustitiam faciant, hanc imperialem constitucionem quomodo obseruent. Qui missi decernimus, ut primum cunctos clamores qui per negligentiam ducum seu iudicum fuerint inuenti ad notitiam domni apostolici deferant, et ipse unum e duobus eligat, aut statim per eosdem missos fiant ipse necessitates emendate, aut misso nostro nobis renunciante per nostros missos a nobis directos emendentur. Hoc ut ab omnibus fidelibus sancte Dei ecclesie et nostris firmum esse credatur, proprie manus signaculo et nobilium optimatum nostrorum subscriptionibus hoc pactum confirmationis nostre roborauimus et bulle nostre impressioni adsignari iussimus. + Signum  domni Ottonis serenissimi imperatoris ac suorum episcoporum abbatum et comitum. + Signum Adaldagi Hamaburgiensis ecclesie archiepiscopi. Signum Hartberti Curiensis ecclesie episcopi. Signum Druogonis  [42 1Kb] Osnabrugguensis ecclesie episcopi. Signum Uotonis Argentenensis ecclesie episcopi. Signum Otwini Hiltinesemensis ecclesie episcopi. Signum Landwarti Mindonensis ecclesie episcopi. Signum Otgeri Nemetinensis ecclesie episcopi. Signum Gezonis Tortunensis ecclesie episcopi. Signum Hucberti Parmanensis ecclesie episcopi. Signum Widonis Mutunensis ecclesie episcopi. Signum Hattonis Fuldensis monasterii abbatis. Signum Gunthari Herolfesfeldensis monasterii abbatis. Signum Eberharii comitis. Signum Guntarii comitis. Signum Burgharii comitis. Signum Utonis comitis. Signum Conrates comitis. Signum Ernustes. Signum Thietheres, Ricdages, Lupen, Hartuiges, Harnolues, Inghilthies, Burchartes, Retinges, anno dominice  incarnationis 962, indictione 5, [43 1Kb] mense Februario, 13 die eiusdem mensis, anno uero domni Ottonis imperii inuictissimi imperatoris 27, facta est hec pactio feliciter.«





SYNODUS ROMANA. [1Kb]





Littere synodi ad Ioannem XII papam.


Summo pontifici et uniuersali pape, domno Ioanni, Otto diuine respectu clementie imperator augustus, cum archiepiscopis Ligurie, Tuscie, Saxonie, Frantie, in Domino salutem. Romam ob seruitium Dei uenientes, dum filios uestros, Romanos scilicet episcopos, cardinales, presbyteros et diaconos, insuper et uniuersam plebem de uestri absentia percontaremur, et quid cause esset, quod nos ecclesie uestre uestrique defensores uidere noluissetis, talia de uobis tamque obscena protulerunt, ut si de histrionibus dicerentur, nobis uerecundiam ingererent. Que ne magnitudinem uestram omnia lateant, quedam uobis sub breuitate describimus: quoniam si cuncta nominatim exprimere cupimus, dies nobis  non sufficit unus. Noueritis itaque, non a paucis, sed ab omnibus tam nostri quam et alterius ordinis, uos homicidii, periurii, sacrilegii, et ex propria cognatione, atque ex duabus sororibus, incesti crimine esse accusatos. Dicunt et aliud auditu ipso horridum, diaboli uos in amore uinum bibisse; in ludo alee Iouis ueneris, ceterorumque demonum auxilium poposcisse. Oramus itaque paternitatem uestram obnixe, ne Romam uenire atque ex his omnibus uos purgare dissimuletis. Si forte uim temerarie multitudinis formidatis, iuramento uobis adfirmamus, nichil fieri preter sanctorum canonum sanctionem. Data 8 Idus Nouembris.





Ioannis pape apologeticus.

Ioannes episcopus, seruus seruorum Dei, omnibus episcopis. Nos audiuimus dicere, quia uos uultis alium papam facere: si hoc facitis, excommunico uos de Deo omnipotente, ut non habeatis licentiam nullum ordinare et missam celebrare.





Synodi rescriptum ad papam.


Summo pontifici et uniuersali pape domno Ioanni, Otto diuine respectu clementie imperator augustus, sed et sancta synodus Rome Dei ob seruitium congregata, in Domino salutem. Preterita synodo, que celebrata est 8 Idus Nouembris, litteras uobis direximus, in quibus accusatorum uestrorum uerba, atque accusationis cause detinebantur. Rogauimus etiam eisdem litteris magnitudinem uestram, quemadmodum iustum est, Romam uenire seque ex his que obiciuntur purgare. Recepimus autem litteras a uobis, non quales temporis qualitas, sed inconsultorum hominum uanitas exposcit. Non ueniendi ad synodum rationabilis esse excusatio debuit. Sed et presentes magnitudinis uestre debuerunt nuntii  interesse, qui aut egritudinis, aut certe difficultatis causa satisfacerent, sanctam uos synodum declinasse. Est et aliud uestris in litteris scriptum, quod non episcopum, sed puerilem ineptiam scribere deceret. Excommunicastis etenim omnes, ut non haberent licentiam canendi missas, ordinandi ecclesiasticas dispositiones, si alium Romane sedi constitueremus episcopum. Ita enim scriptum erat, »non habeatis licentiam nullum ordinare.« Nunc usque putauimus, immo uere credimus, duo negatiua unum facere dedicatiuum, nisi uestra autoritas priscorum sententias infirmaret autorum. Nos uero intentioni uestre non uerbis respondemus. Si ad synodum uenire et obiecta purgare non differtis, autoritati uestre proculdubio obedimus. Sed si, quod absit, uenire et obiecta uobis capitalia crimina purgare dissimulatis, quum presertim uos nichil uenire impediat, non maris nauigatio, non corporis egritudo,  itineris longitudo: tunc excommunicationem uestram paruipendemus, eamque potius in uos retorquebimus, quoniam quidem iuste facere possumus. Iudas Domini nostri Iesu Christi proditor, imo uenditor, cum ceteris prius ligandi atque soluendi potestatem a magistro in hec uerba acceperat: Amen dico uobis, quecumque alligaueritis super terram, ligata erunt et in celis, et quecumque solueritis super terram, erunt soluta et in celis. Quamdiu enim bonus inter condiscipulos fuit, ligare atque soluere ualuit: postquam uero cupiditatis causa homicida factus, uitam omnium occidere uoluit, quem postea ligatum soluere, aut solutum ligare potuit, nisi seipsum, quem infelicissimo laqueo strangulauit? Data 10 Kalend. Decembr. et missa per Adrianum  cardinalem presbyterum, et Benedictum cardinalem diaconem.





Ottonis oratio ad synodum.

Expectauimus aduentum eius, ut presente eo, quod nobis egerit, quereremur: uerum quoniam eum non adfuturum certo scimus, quam perfide nobiscum egerit, ut diligenter agnoscatis, etiam atque etiam flagitamus. Notum itaque uobis facimus, archiepiscopis, episcopis [44 1Kb] presbyteris, diaconibus, reliquoque clero, necnon et comitibus, iudicibus, omnique plebi, quod idem Ioannes papa oppressus a Berengario atque Adalperto, rebellibus nostris, misit nobis in Saxoniam nuntios, rogans, ut ob amorem Dei in Italiam ueniremus, et ecclesiam sancti Petri ac seipsum ex eorum faucibus liberaremus. Nos uero, adiuuante Deo, quantum fecerimus, non  est necesse dicere, ut impresentiarum uidetis. Ereptus uero mea opera ex eorum manibus, et honori debito restitutus, oblitus iuramenti et fidelitatis, quam mihi supra corpus sancti Petri promisit, eundem Adelpertum Romam uenire fecit, et contra me defendit, seditiones fecit, et uidentibus nostris militibus, dux belli factus, lorica et galea est indutus. Quid super hoc sancta synodus decernat, edicat.





Synodi responsum.

Inauditum uulnus inaudito est cauterio exurendum. Si corruptis moribus soli sibi, et non cunctis obesset, quoquo modo tolerandus esset. Quot prius casti huius facti sunt imitatione incesti? Quot probi huius exemplo conuersationis sunt reprobi? Petimus itaque magnitudinem imperii uestri, monstrum illud  nulla uirtute redemptum a uitiis, a sancta ecclesia pelli, aliumque loco eius constitui, qui nobis exemplo bone conuersationis preesse ualeat, et prodesse sibi: recte uiuat, ac bene uiuendi nobis exemplum prebeat.





Ottonis consensus.

Placet quod dicitis, nichilque gratius nobis, quam ut talis, qui huic sancte et uniuersali sedi preponatur, inueniri possit.





Electio Leonis pape.

Leonem uenerabilem, sancte Romane ecclesie protoscriniarium, uirum approbatum, ad summum sacerdotii gradum nobis in pastorem eligimus, ut sit summus et uniuersalis papa Romane ecclesie, reprobato ob improbos mores Ioanne apostata.





OTTONIS I IMPERATORIS ET OTTONIS II REGIS EDICTUM.  [1Kb]


 Incipit [45 1Kb] kapitula que instituit domnus Otto gloriosissimus imperator et item Otto filius eius gloriosus rex, una cum summis principibus, id est episcopis abbatibus iudicibus, seu cum omni populo.

Antiquis [46 1Kb] est institutum temporibus, ut si cartarum inscriptio [47 1Kb] , que constabat ex prediis, falsa ab aduersario diceretur, sacrosanctis euangeliis tactis ueram esse ab ostensore probabatur, sicque sibi predium deliberatione iudicum uendicabat. Qua ex re mos detestabilis in Italia improbusque non imitandus inoleuit, ut legum specie iure [48 1Kb] iurando acquireret, qui Deum [49 1Kb] non timendo minime periurare  formidaret. Tempore igitur quo piissimus rex Otto Rome unctionem suscepit imperii, residente [50 1Kb] in synodo summo [51 1Kb] et uniuersali papa [52 1Kb] domno [53 1Kb] Iohanne [54 1Kb] tercio decimo anno  , ab Italie proceribus est adclamatum, ut imperator sanctus mutata lege facinus indignum destrueret, per quod, si corpore quisquam diues fieret, anima [55 1Kb] uero pereunte pauper in eternum maneret. Iudicio [56 1Kb] itaque domni pape piissimique augusti expectatum est ad illam usque synodum que parua post intercapedine  habita est Rauenne. Cumque ibidem ex eadem re proclamatio repeteretur, ob quorumdam  procerum absentiam usque ad id tempus est expectatum, quod [57 1Kb] gloriosissimi [58 1Kb] augusti Ottonis [59 1Kb] rex Otto gloriosus filius, et Chuonradus Burgundie rex Italiam properantes, uerone colloquium cum omnibus Italie proceribus habuerunt. In hoc itaque cum ab omnibus imperatorie aures magnis questibus pulsarentur, ut mutata lege fraudem hanc tam diram ab Italia tolleret, conuenientibus uel [60 1Kb] consentientibus cunctis, legem huiusmodi secundum inferiora promulgauit capitula [61 1Kb] .

1. Si de prediis [62 1Kb] contentio emerserit, et utraque pars siue altera cartis seu scriptionibus [63 1Kb] predium sibi uendicare uoluerit, si ipse qui cartam falsam appellauerit, per [64 1Kb] pugnam declarare uoluerit, ut ita decernatur. Sin aliter, secundum priora capitula  determinetur edicimus  .

2. De ecclesiarum rebus, ut per aduocatos fiat, similiter iubemus.

3. De inuestitura predii si contentio fuerit, similiter ut per pugnam decernatur edicimus.

4 [65 1Kb] . Si quis per se ipsum, aut suum nuntium quicquam alicui deposuerit, et depositum cupiditate uictus negauerit [66 1Kb] , si uiginti solidorum pretium fuerit, ut [67 1Kb] per pugnam ueritas [68 1Kb] decernatur precipimus.

5 [69 1Kb] . Si quis dixerit quod per uim de predio cartam alicui fecerit [70 1Kb] , ut per pugnam ueritas decernatur edicimus.

6. De furto aut scacho [71 1Kb] , si ultra sex solidos fuerit, similiter ut [72 1Kb] per pugnam ueritas inueniatur  precipimus.

 7. Si quis equum suum uel cetera animalia siue rem suam super aliquem reppererit, et ipse warentem dare se dixerit, statim iuret ut ad certum warentem eum conducat, et super [73 1Kb] tertium warentem et [74 1Kb] tertium comitatum non procedat. Et si hoc [75 1Kb] facere noluerit, rem perdat, et secundum legem componat.

8. Laicorum uero nullum preter comites [76 1Kb] in solis ecclesiasticis rebus aduocatorem habere ullum permittimus.

9. Quacumque lege, siue etiam Romana, in omni regno Italico homo uixerit, hec omnia, ut in his capitulis per pugnam decreuimus, seruare [77 1Kb] precipimus; ita tamen, ut si eorum unum aut iuuenilis aut decrepita etas seu infirmitas pugnare prohibuerit,  liceat ei pro se pugnatorem imponere, et alterum similiter facere [78 1Kb] .

10. Aecclesie [79 1Kb] et comites seu uidue lites suas de his [80 1Kb] que in suprascriptis capitulis continentur, per consimiles aduocatos [81 1Kb] pugna dirimant. Ceteri homines natura liberi, secundum legem pristinam per semetipsos respondeant et determinent.

11. Diaconorum, presbiterorum, episcoporum filios, notarios, sculdasios [82 1Kb] , comites, iudices fieri, omnibus modis [83 1Kb] prohibemus.

Actum [84 1Kb] sub urbe [85 1Kb] ueronense, in [86 1Kb] loco qui dicitur insula sancti Zenonis, 4 Kalendarum Nouembrium, anno dominice incarnationis 967 [87 1Kb] , imperii domni Ottonis [88 1Kb] serenissimi imperatoris augusti sexto, regni uero filii eius domni Ottonis  sexto, inditione undecima.





OTTONIS MAGNI MANDATUM DE INTHRONIZATIONE ARCHIEPISCOPI MAGDEBURGENSIS.  [1Kb]

 In nomine sancte et indiuidue Trinitatis. Otto diuina fauente clementia imperator augustus, omnibus fidelibus nostris, episcopis scilicet et comitibus ceterisque comprouincialibus, eternam in Domino salutem et omne bonum.

 Quoniam augmentum diuini cultus salutem et statum esse regni uel imperii nostri credimus, idcirco cunctis, quibus posse suppetit, modis hoc amplificare tendimus et desideramus. Igitur Magadaburgensi ciuitate, sicut omnium uestrorum nouit  caritas, archiepiscopalem sedem fieri desiderantes, oportunum etiam nunc temporis ad hoc peragendum tempus inuenientes, consilio uenerabilis archiepiscopi Hattonis  et Hildewardi  episcopi, ceterorumque fidelium nostrorum, uirum uenerabilem Adalbertum episcopum, Rugis olim predicatorem destinatum et missum, archiepiscopum et metropolitanum totius ultra Albiam et Salam Sclauorum gentis, modo ad Deum conuerse uel conuertende, fieri decreuimus pariter et elegimus, quem et Romam pro pallio a domno papa suscipiendo direximus. Et ut hec nostra electio firmior et subnixior fiat, eum uestre caritati dirigimus, et ut a uobis omnibus et uocum acclamatione et manuum eleuatione electus, sue sedi intronizetur, omnimodis  desideramus. Ne uero hec eius electio uel intronizatio futuris, quod absit, temporibus aliquorum ualeat inuidia molestari, tres ab illo episcopos, unum Merseburgo, alterum Citice  , tertium Misne  , in presentia legatorum domini pape et uestra, uolumus ordinari, ut hec eadem presentia uestra ante Deum et sanctos eius intentionis nostre sit testis futura. Et quia uir uenerabilis Bouso multum iam in eadem Sclauorum gente ad Deum conuertenda sudauit, inter Merseburgensem et Citicensem ecclesiam, quam uelit, electionem habeat. Altera uero  secundum conuenientiam nostram in dispositionem archiepiscopi nostri cedat. uos autem marchiones nostros, Wigbertum scilicet, Wiggerum et Guntherium, fidelitate nobis debita obtestamur et admonemus, ne quid in hac ordinatione archiepiscopo nostro in uobis obsistat, sed secundum disposicionem nostram et suam, ut uobis dixerit, fiat. Et quecumque ab illo audieritis, nos uelle sciatis. Ne uero idem episcopi qui ordinandi erunt, pauperes et uillanis similes estimentur, uolumus caueatis et consilio archiepiscopi et eorum, qui cum illo in natale Domini erunt, episcoporum et comitum, qualiter sustententur inueniatis. Quicquid enim illis impenditur, pro nostra Deo salute offertur, uestraque per hoc merces apud Deum non minorabitur. Super hec  domni episcopi Dudo  et Doudelinus  in archiepiscopi nostri electione uolumus ut subscribant, et fidem subiectionemque illi promittant.

Et ut hec nostra uestraque postmodum electio firma et stabilis perseueret, cartam uel noticiam hanc in ecclesia Magadaburgensi perpetualiter permansuram, et eorum que prediximus testem iugiter futuram, scribi iussimus, et manu propria subtus firmauimus, et anuli nostri impressione signari iussimus.

Signum domini Ottonis  magni et inuictissimi imperatoris augusti. 





CONuENTUS PAPIENSIS.  [1Kb]


 Capitulum Ottonis magni Romanorum imperatoris Augusti datum Papia anno incarnationis Domini 971.

Si inter ecclesias uel alios ingenuos uel liberos  homines, aut inter ecclesiam uel hominem de prediis seditio uel certamen sit, pugna decernatur. Si non audeat, res sue infiscentur, et ecclesie uel homini cui iustitia pertinet, res sue reddantur.



[OPERA OTTONIS II.]





OTTONIS II IMP. PAX CUM uENETIS.  [1Kb]



Pacificatio et confirmatio Ottonis cum uenetis.


In nomine sancte et indiuidue Trinitatis. Otto diuina fauente clementia imperator augustus. Omnibus nostris fidelibus presentibus ac futuris notum esse uolumus, eo quod orta fuit dissensio inter nos et ueneticos. Unde nos diuina pietate commoti, et interuentu nostre serenissime Adheleide domine matris auguste, ac Theophanu dilecte coniugis nostre nostrique imperii consortis, deliniti, precibusque  pauperum ipsius gentis sedati, pacem et fedus inter nos iniuimus, eo tenore, quatenus de hac dissensione ita nos quam nostri heredes ne molestiam nec inquietudinem nullo ipsius gentis homini inferant, et a nobis et a nostris heredibus huius [89 1Kb] similem dissensionem post hac sine iuditio, quod in pacto quod illis constituimus continetur, non [90 1Kb] recipiant; sed inlesi et securi omnium hominum molestia remota in perpetuum permaneant. Et ut uerius credatur, diligentiusque  ab omnibus obseruetur, sigilli nostri impressione subtersignari iussimus.

Signum  domini Ottonis secundi imperatoris et inuictissimi augusti.

Adelbertus cancellarius ad uicem Petri episcopi et archicancellarii recognoui et scripsi.



Securitas uenetorum prestita [91 1Kb] per Ottonem imperatorem.

In nomine Patris et Filii et Spiritus sancti. Anno dominice incarnationis 983, indictione undecima, anno uero regni secundi Ottonis 26o, imperii autem eiusdem 16, 7 Idus Iunias. Residentibus cum Ottone piissimo imperatore ac inuictissimo augusto Adheleida matre sua, cum Theuphanu coniuge eius, seu principibus ultramontanis et Italicis, Willigiso Maguntino archipresule, et Gislario Magdiburgensi [92 1Kb] ,  seu Ecberto Treueriensi archipresulibus, Petro Ticinensi [93 1Kb] et Petro Cumano episcopis, Deodrico Mettensi, Albino Bresenono episcopis, Ezulo duce Baioariorum, Ottone Wilelmo [94 1Kb] comitibus, aliisque  quam pluribus maioris et inferioris ordinis nobilibus hominibus, imperialem adierunt celsitudinem uenetici, ostendendo precepta et confirmationes quas antecessores eorum a regibus et ab imperatoribus habuerunt, quatenus pacem et federa tam firma et rata per imperialem paginam dignitas imperialis constitueret, ut liberi et securi absque ulla lesione per totum suum imperium habirent. Ob quam gratiam consultum est ab omnibus ecclesiasticis uiris et secularibus propter diuinum amorem et recompensationem regni celestis, congruum esset efficere, quod iidem uenetici petebant. Idcirco iussit maiestas imperii huiuscemodi [95 1Kb] scriptum scribere, et cum confirmatione sue proprie manus sigilli sui impressione corroborare, ut deinceps talis dissensio  nunquam inter se et illos aut suos heredes oriatur, ut maiores et minores illius uenetie populi patrie per suum imperium, orientem uersus meridiem occidentem et septentrionem, libere et secure ambulent.



[OPERA OTTONIS III.]





OTTONIS III IMPERATORIS EDICTUM.  [1Kb]


 Incipit [96 1Kb] kapitulum domni Ottonis tercii imperatoris piissimi Augusti.

Cotidie contra leges agitur, cotidie mali male [97 1Kb] facere non uerentur. Ideo hac lege omne per euum, diuinitate propicia, ualitura edicimus [98 1Kb] , ut toto anni tempore liceat iudicibus causas agere, lites dirimere, tumultus questionum [99 1Kb] terminare et diffinire, ut qui cotidie leges [100 1Kb] offendunt, cotidie legis sententia feriantur. Nec enim tempore messium [101 1Kb] uel uindemiarum legis edictum debent effugere, qui [102 1Kb] nullo tempore peccare desierunt [103 1Kb] . Bene enim facere, uerum dicere, iusticiam amare, rectum [104 1Kb] iudicare, omni tempore [105 1Kb] licet, semperque licebit, quia a  bonis numquam, a malis autem operibus semper requiescendum esse catholice didicimus et iugiter conseruandum, Deo auctore et imperiali maiestate, decreuimus. Dauid autem rex et propheta dicit: Beati qui custodiunt iudicium et faciunt iustitiam in omni tempore. In natale uero Domini, in epiphania [106 1Kb] , in pascha, in ascensione Domini [107 1Kb] , in pentecosten, in diebus dominicis et in festis precipuis [108 1Kb] et in constitutis ieiuniorum diebus iudiciarios motus exequi, publicas questiones appeti, ut cum omni uigilantia solennitates christianorum [109 1Kb] celebrentur, penitus prohibemus [110 1Kb] .





OTTONIS III CONSTITUTIO TICINENSIS.  [1Kb]


 Incipit constitutio decretatis sacre legis domni Ottonis piissimi imperatoris.

Otto Dei gratia Romanorum imperator augustus, consulibus [111 1Kb] senatus populique Romani [112 1Kb] , archiepiscopis [113 1Kb] , abbatibus, marchionibus, comitibus et cunctis iudicibus intra Italiam constitutis in perpetuum. Comperimus, quod episcopi et abbates ecclesiarum, possessionibus abutantur, et per scripta quibuscumque personis attribuant, et hoc non ad utilitatem ecclesiarum, sed pecunie, affinitatis et amicitie causa. Dumque eorum successores et pro domorum Dei restauratione ac pro rei publice officio nostroque obsequio commonentur, suarum ecclesiarum predia ab aliis detineri causantur, seque imperata non posse perficere, re uera demonstrant.  Proinde quia status ecclesiarum Dei annullatur, nostraque imperialis maiestas non minus patitur detrimentum, dum subditi nobis debita [114 1Kb] non possunt exhibere obsequia, constituimus et imperiali edicto confirmamus, ut omnia scripta, siue si libelli nomine siue si emphitheusis prolatum fuerit, quod de ecclesiis Dei siue aliquo modo effici non possit, obeunte actore obeat, solusque detrimentum habeat, qui se ei scripto obligauit atque uinxit, nec omnino ad eum suprascripta damna pertineant, qui ei in regimine successit; sed sit ei libera facultas, omnia que per libellos uel alia quelibet scripta abalienata fuerint,  in proprium ius ecclesie reuocare, et ita ordinare, ut Deo et nobis debitum obsequium ualeat exhibere. Nam cum regibus et imperatoribus ea que regni et imperii sunt, nisi se uiuentibus [115 1Kb] , dare non liceat, exceptis ecclesiis, quomodo abbatibus et episcopis res ecclesiarum per tempora suorum successorum distribuere liceat? Omne quippe ius, siue lex, siue quodlibet scriptum, uel quelibet consuetudo, si contra ecclesie utilitatem fuerint, in irritum deducenda sunt; nec nostra auctoritate debent firmari, que contra imperii auctorem et propagatorem probabuntur inferri. Hoc ergo solum scriptum pro lege in talibus causis habeatur, quod ecclesie Dei prosit et nullo modo obesse possit. Quod si aliquis contra hanc constitutionem nostram ire tentauerit, tamquam  rebellis iudicetur, et sit ei anathema maranatha, nisi resipiscat, ab uniuersis episcopis qui huic imperii nostri edicto subscripserunt uel assensum prebuerunt, siue presbyteri sunt. Amen.

Actum [116 1Kb] 12 Kalendas Octobris, indictione 12 anno 3 domni Gregorii quinti pape pontificatus, promulgata per manus Gerberti sancte Rauennatis ecclesie archiepiscopi, in ea synodo in qua Mediolanensi episcopo Arnulfo nomine papatum ablatum est, in basilica beati Petri que uocatur ad Celum aureum; et subscripserunt omnes qui adfuerunt episcopi.



MONUMENTA LITURGICA.



[MISSAE GALLICANAE.]





HENRICI DENZINGER IN UNIuERSITATE WIRCEBURGENSI THEOLOGIAE PROFESSORIS, DE MISSIS GALLICANIS UNDECIM A cl. MONE detectis DISQUISITIO CRITICA.

Cum nuper uir in re diplomatica uersatissimus Franciscus Iosephus Mone, archiuio, Magni Ducis Badensium prefectus, rescriptum codicem Reichenauiensem  bibliothece in Carlsruhe perquireret, missas Gallicanas uetustissimas undecim detexit, que sub commentarii Hieronymiani in Mattheum charactere latitabant; quas et publici iuris fecit, additis insuper disquisitionibus liturgicis et paleographicis aliisque liturgiarum fragmentis aliunde a se congestis  , oportebat quidem uiro doctissimo eas  partes concedere, ut, qui monumentum istud non exigui sane momenti detegendo optime de re catholica meruit, hac in bibliotheca edendo et ipse preluderet. uerumtamen, cum ea que de missarum tempore ipse, utpote minus in theologicis uersatus, statuit, eruditis non eque probata fuerint, prolixioresque tractatus, qui minus ad rem hanc nostram faciant, huc inserere non iuuet: integram questionem adhibitis omnibus, que ab ipso Cl. Mone uel ab aliis  hac de re scripta fuere, retractare suscepimus.

Reliquie sacre, quas uiro bene merentissimo debemus, ex quadraginta quinque foliis missarum Gallicanarum consistunt, quarum tamen nulla integra remansit. Forma foliorum est in quarto, quod dicunt, minori, unde codex recte libellus dici potest, ut Gregorius Turonensis Sacramentaria Gallicana misse sacrificio inseruientia uocare assolet  . Misse nostre ex illarum numero sunt, que sub missarum quotidianarum et Dominicalium in Sacramentariis Gallicanis ceteris adiungantur. Ex quarum integra serie due tantum desunt, eum tertia in manuscripto codice numerum u, quarta numerum uI super scriptum habeat. Falsus est autem Mone cum inde conclusit, alias Sacramentarium nostrum preter duas supra undecim superstites non habuisse. Missa porro ultima S. Germani numerum uII habet, cui respondet numerus III misse septime, ita ut et alie deperdite uideantur. Missa octaua metrica, nona et undecima ad sanctos referuntur. Aliquam inter missas pro defunctis referendam esse, ut autumat Mone, uix rationibus effici poterit. Canonem Romanum in usu nondum fuisse, inde sequitur quod oratio breuissima post sanctus continuo ad illa uerba qui pridie perducat, sicut et in missali Gothico-Gallicano Mabillonii uidere licet. Sane ad puriorem illum et antiquiorem ritum Gallicanum, quem Gothico-Gallicanum appellauit Mabillonius, generatim referende sunt misse nostre. Lingua, qua conscripte sunt, est rustica Galliarum, in multis propria, de quibus egregie disseruit Mone  . Quod ad tempus attinet, exemplar istud Sacramentarii infra seculum uII reponendum preprimis non est. Nam eius, qui superscriptus est, commentarii initium eo charactere descriptum est, ut seculi uII exeuntis esse uideatur, proindeque ab ipso S. Germinio monasterii Reichenauiensis fundatore  , ex patria Austrasia huc delatus presumi possit. Quod et eo ex capite confirmatur, quod in fine commentarii recentiori manu addita fuerint uerba hec: »Benedicat Deus Iohanne episcopo et congregatione nostre. »Est autem Ioannes iste secundus nominis episcopus Constantiensis, qui et abbas Reichenauiensis fuit et ab anno 760 ad 781 usque illi Ecclesie presedit.

uerumtamen longe altius ascendendum nobis est. Postremum Sacramentarii folium orationes duas exhibet charactere Merouingico seculi uI descriptas, que alienarum gentium hostilem incursum concernunt. Illa ergo tempora attingunt misse nostre, imo superant, cum ipsas adiectas orationes non exiguo annorum spatio excedere oporteat. Porro missis ipsis superaddita reperitur missa de S. Germano Antissiodorensi episcopo, que manu paulo recentiori descripta esset quam illa fuit, que missarum libellum preformauerat. Quod aliunde deducendum non est, nisi ex eo, quod iam absoluto codici primario, inualescente illius sancti cultu, addita fuerit recentior liturgia, que eius nomen preseferret. Cum autem beatus ille Germanus anno Christi 448 ad superas conscenderit, decem priores missas non longo ab ipsius obitu tempore transcriptas fuisse oportet.

Denique uix infra Chalcedonensis synodi tempora reponenda uidetur liturgia, que, cum orthodoxis inseruierit, eo tamen de persona Christi modo, quo nostra loquitur. Nimirum in secunda contestatione misse sexte uerbum dicit e celo missum, »quod humani corporis immixtione concretum perditas seculi partes et uulnera antiqua curaret.« uix enim quis in animum inducat post lata in Eutychetem anathemata eiusmodi formulam ex publica liturgia non fuisse amotam, que heresiarche illius erroribus fauere uideatur  .

Habemus igitur terminum ad quem descendere nobis liceat, seculum quintum medians; queritur terminus a quo in statuenda libelli epocha incipiendum nobis erit. Si Cl. Mone audiamus ad ea tempora ascendendum est, que Lugdunensis et uiennensis Ecclesie celebratissimam illam persecutionem consecuta sunt. Proferantur documenta, expendantur rationes! Ait uir clarissimus ea in missis suis reperiri, que adhuc grassatas fuisse persecutiones innuant et antiquissimam illam specialius non obscure indigitent. In misse quarte oratione ante nomina hec nempe decantari: »Presta ueraciter te credere, rationabiliter confiteri, si tentatio ingruat, non negare.« In septime prefatione: »Afflictos penis et uexationibus . . . exaudire dignetur.« Preprimis uero contestationis quinte misse uerba adhibet, que sequuntur: »Nulle quidem nobis adhuc cithare personant. Sancti tui, qui bestiam seculi huius concordia uirtutum perseuerante uicerunt. . Nullum de nobis Moysi canticum, qui inter fluctus adhuc istius seculi uolutamur. Nulla uox angelorum nisi forte laudare nos possunt,  cum Filii tui dilectissimi corpus sacramus et sanguinem, sed pia cura pro populo et sancta pro salute plebis oratio et mens cultui intenta diuino, si non potest maiestatem tanoperis explicare, nititur tamen usum concessi muneris frequentare.« Ex his certissime censet, cum conit fecta est liturgia, adhuc uiguisse persecutiones, Christianos Iudeis equiparari, Babylonica uel Aegyptiaca captiuitate detentis, fideles maiestatem cultus diuini explicare, hoc est publice sacris uacare, Deumque angelorum, hoc est alta uoce laudare non potuisse.

uerum neque nos neque alii in allatis uerbis ea uidimus, que detegere sibi uisus est uir ceteroquin benemerentissimus, neque nisi subtilitates uenari uimque textibus inferre uelimus, uidere possumus. Captiuitates Babylonica et Aegyptiaca hic loci uite presentis tantum figure sunt, in qua nobis Deum sicut in illa beatissima futuri seculi requie laudare non est concessum. Nihilo secius tamen nitendum esse monet liturgia, ut quod possumus id saltem prestemus. Nondum quidem nobis resonare citharas, celestis nempe Ierusalem, sanctos nondum Moysi canticum nobis decantare, qui adhuc fluctibus  huius uite iactamur. Sancti nimirum locum Moysis hic tenent et cum populus nondum mare huius seculi transierit, nondum pericula euaserit, triumphalem hymnum de nobis decantare non possunt. Nondum ita pergit contestatio, angelorum celestes uoces audiuntur, que nos de parta uictoria laudent, nisi forte nos laudare possunt propter eximium ac diuinum plane opus quo fungimur, angeli qui sacrosancto sacrificio astant. Digne igitur opus Dei non possumus conficere neque maiestatem tanti sacrificii explicare, hoc est uerbis exponere atque extollere; nichilominus frequentare usum concessi muneris nitamur oportet, ne Deo cultus, populo gratia desit. En manifestum loci istius sensum. Quod ad alterum utrumque attinet, fatendum est ad persecutiones et peruersionis periculum inde exortum respicere, maxime cum in septime misse prefatione inter diuersos ordines, pro quibus Deum exorat sacerdos, nulla adhuc Christianorum principum mentio fiat. Nihil tamen inde sequitur, nisi quod partes quedam liturgie antiquissime sint et persecutionum tempore conscripte; nullo tamen modo legitime inde concludas, formam istam liturgie integram, qualem exhibet exemplar Reichenauiense ad eiusmodi tempora referendam esse. Nam et in missis Mabillonii ambabus similia prosunt  , cum tamen harum missarum epocha certissime multo magis adhuc deprimenda sit. Denique nec seculo u deerant persecutiones ab Arianis barbaris mote, nec peruersionis periculum inde exortum.

His prestitutis uix opere pretium erit, fusiori calamo ea perstringere ex quibus Mone speciatim ad primam et celebratissimam in Galliis Ecclesie calamitatem allegata uerba referre studuit. uix enim sunt, que in omnibus persecutionibus facta non fuerint, uel nonnisi mutata lectione contortisque interpretationibus ad editoris sensum inflecti possint. Tot sunt denique documenta sequioris etatis eaque manifestissima, ut in his diutius immorari non conueniat.

Habes preprimis formulas dogmatum, que a seculi II uel III, non dico doctrina, loquendi tamen modo discedant. uox Triadis uel Trinitatis uix non in quauis pagina occurrit, cum eius usus seculo Ecclesie III parcus admodum exstiterit: prima uice apud Antiochenum Theophilum, postea uero apud Tertullianum inuenies. Tertie misse collectio Nicenum exhibet his uerbis: »Filium cum Patrem semper exstantem, omnia secula consubstantialiter et equaliter dominantem.« Contestatio uero eiusdem misse Spiritum sanctum dicit ex Patre et Filio mystica processione subsistentem. Hec uero additio ad symbolum facta est eo tempore quo incurrentes barbari Ariane factioni dediti Gallias et Hispaniam deuastabant, ut aduersus eorum errorem Spiritus sancti diuinitas definiretur, inter omnes prima synodus Galleciensis anni 447 eiusmodi additamentum adhibuit. Proinde ante seculi u initium uix eiusmodi controuersia in Galliis mota fuisse uidetur et uix in publica liturgia eiusmodi formula adhibita; imo antiquissimum forsan eiusmodi formule monumentum in nostris missis adesse, postea apparebit.

Nos, nisi fallimur, ex quibusdam illius quinte misse contestationis uerbis alterum momentum detexisse nobis uidemur, ex quo perspicue satis sequatur, non ante seculi u initium conscriptam fuisse liturgiam nostram. Nimirum ait liturgus, hominem utpote limum indignum quidem esse, qui Deum laudet, sed ipsum Deum huic limo mentem immortalem inspirasse, legem prophetasque dedisse, hoc limo Saluatorem in cruce triumphasse; denique addit: »Quid loquar, ad tuorum cineres martyrum torqueri incorporeas potestates: urit hic limus, quos flamma non tangit; torquet fauilla, quos ungule pena non inuenit; auditur gemitus, quorum tormenta non cernimus.« Hec sane uidentur ad facta quedam spectatissima, que liturgie tempora precesserint, pertinere. uix enim post generica illa, quibus hominis dignitatem extulerat, tam speciale factum retulisset auctor liturgie, nisi eiusmodi fuisset, quod exiguo ante conscriptam liturgiam tempore omnium animos perculisset. Atqui similia apud Gregorium Turonensem reperimus qui l. II De gloria martyrum, c. 30, de miraculis sanctissimi martyris Iuliani disserens, narrat que sequuntur: »Energumeni uero cum aduenerint, plerumque euomunt in sanctum Dei conuicia, cur sanctos alios ad sua conuocet festa, ipsosque nominatim confitentes eorum fatentur uirtutes et merita. Aiunt enim: Sufficiat tibi, Iuliane, nos propria uirtute torquere. Ut quid reliquos prouocas? Quid inuitas extraneos? Ecce Martinum Pannonicum inimicum iugiter nostrum, qui tres a nostris cauernis repulit mortuos. Adest Priuatus ex gabalis, qui oues suas barbaris, nostra instigatione commotis, tradere noluit. Aduenit Ferreolus collega tuus ex uiennensibus, qui nobis in te supplicium, incolis presidium misit. Quid Symphorianum Aeduum, quid Saturninum uocas Tolosanum? Aggregasti concilium, ut nobis ingeras infernale tormentum. Hec et his similia dicentibus, ita sanctos Dei humanis mentibus representant, ut nulli sit dubium eos inibi commorari: multi tamen ab his infirmi curantur et sani recedunt.« Energumenum narrat  coram Iuliani reliquiis »percussis palmis cepisse debacchando clamare uel dicere quod martyris Iuliani uirtute exureretur,« postea uero tactu pignoris sacri fuisse liberatum. Porro cum Turrone  reliquie Iuliani deferrentur ad basilicam in eius honorem exstructam, conquestum energumenum, quod Martinus Iuliano se iunxerit. Iam uero quam crebro hec acta sint, ex iis coniicere licet, quibus narrationem hanc conclusit Gregorius: »Iam exinde tempore procedente quanti ibi energumeni, frigoritici uel diuersis morbis oppressi martyris uirtute sanati sint, nec nomina retineri, nec numerus potuit colligi.« Atqui ipse Iulianus sub Diocletiano martyrium subiit; hec porro omnia in eius basilica Briuatensi acta sunt, que, ut ex ipso Gregorio  coniicere licet, eo tempore exstructa est, quo Burgundiones in Galliam uix irruerant, seculo igitur u ineunte.

Hec ipsa nos mouent, ne cum Cl. I. G. Mueller, professore Hildesiensi, qui ceteroquin Moniana sphalmata egregie ac iisdem fere ac nos rationibus soluit, liturgiam nostram in alteram seculi Iu partem referamus. Nam et ea que ex Iuliani uita retulimus, et ea que de Spiritus sancti processione habentur eiusmodi libelli etatem non admittunt. Accedit denique character codicis, quem Cl. Mone, hac in re iudex competens, partis medie prioris seculi u esse euicit. Nempe missa S. Germani adiecta eodem fere charactere scripta est ac codex canonum Darmstadianus anni 535, neque iunioris etatis esse potest, cum seriores codices iam in multis diuergant. Character uero decem missarum seculi Iu esse posset, nisi d minus occurreret unde in priorem partem seculi u reponendum esse, iure censet.

 1-4. Ex decem primis missis.---5, 6. Ex missa S. Germani Antissiod.---7. Orationes addite mane seculi uI.---14-18. Ex decem missis.
[Figure: [Manuscript] 42Kb]

 Quo semel statuto, missas nostras, si forsan minutissima quedam excipias, antiquissimum Gallicane liturgie monumentum esse exsurgit. Nam missa Gothico-Gallicana, a beato Ioanne Maria cardinali Thomasio  edita, post annum 687 reponenda est, cum S. Leodegarium hoc ipso anno mortuum commemoret, et seculi uIII ineuntis esse uideatur. Alterum Sacramentarium Gothico-Gallicanum, quod Mabillonius Museo suo Italico inseruit  , seculi uI exeuntis uel uII ineuntis est, cum Martinum et Benedictum in canone recenseat et B. Sigismundum, a. 523 ab Arianis occisum, celebret.

Preter uenerandam antiquitatem, traditionis ecclesiastice monumenta, que hac nostra liturgia continentur, celebranda sunt, que ex dictis ad seculi u partem priorem referenda sunt. Habes misse sacrificium  , orationem pro defunctis  , cultum sanctorum  et reliquiarum  , penitentie sacramentum  , misse fructum pro defunctis  . Quod uero imprimis notandum, transsubstantiationis documenta insignia prosunt. Missa tertia Deum inuocat, »ut sue potestatis sanctificationem largita, hec oblatio in Christi corpore et cruore conuersa prouiciat«; porro, »ut his creaturis altario tuo superpositis spiritus sanctificationis infundas, ut per transfusione celestis adque inuisibilis sacramenti panis hic mutatus in carne et calex translatus in sanguine sit totius gratia,« etc. Quarta denique missa, »ut fiat nobis legitima eucaristia in transformatione corporis et sanguinis Domini.« Hec sane uox transformationis non ut apud nos fieri assolet, de mutatione forme cuiusdam exterioris tantummodo est interpretanda. Nam forma, , apud antiquos idem ualebat atque , preeunte Apostolo, qui Phil. II, 6, ait Christum, cum in forma Dei esset, formam serui accepisse. Quare Patres non raro utramque in Christo naturam forme appellatione designarunt  unde et Psellus: .

Denique de ipsa methodo, qua cl. Mone textum typis excudi curauit, hec prenotanda sunt, que ipse monuit. uetustum comma, quod cifre I simile est, moderno signo reddidit. Interpunctionem, quam dicunt, codicis retenuit; que cum a nostra mirum quantum diuergat, signa potius cantus quam diuidendi sensus uidentur. Missarum numerum uncis inclusum et litteris cursiuis impressum ipsemet addidit, similiter et orationum nomina ad instar Sacramentarii Gothici apud Mabillonium. Tituli uero orationum et numeri missarum, qui in codice superstites exstabant, maioribus et stantibus characteribus redduntur. Foliorum codicis numerus in margine additur et cuiusque folii finis uerticali lineola indicatur. Notas Moneanas, quantum fieri oportuit, retinuimus, pauca addidimus.





MISSAE GALLICANAE UNDECIM A F. I. MONE ARCHIuIO MAGNI DUCIS BADENSIUM PRAEFECTO DETECTAE.  






 . . . cato sancto nomine suo iubeat liberari et iam eos nostris precibus adiuuemus. qui ignorantes adhuc iter uerum a diabulo in erroribus seculi detinentur. ut omnes agnitione  sue maiestatis inluminet per Ihesum Christum dominum nostrum cuius mandata retenentes  oramus et dicimus.

 Libera domine libera nus ab omni malo. et constitue nos in omni opere  bono  qui uiues et regnas cum patre et spiritu sancto in secula seculorum. amen.

 Spirita- || li esca haustuque recreati  omnipotentem deum patrem debita gratiarum actione ueneremur per dominum nostrum Ihesum Christum filium suum uiuentem manentemque secum cum spiritu sancto in eterna secula seculorum. amen.

 Exaudi nos Deus pater omnipotens et presta que petimus per dominum Ihesum Christum filium tuum qui uiuet  regnat deus in secula seculorum  .

 Sit domine meseratio tua digna misericordia uox petentum cunctus  || respiciens in singulus non repelles. hoc uotiuum nobis faciens.  quod necessarium esse cognusces. ne aliut nostra intemperantia studeat petere. quam tua presciat potentia conuenire. p. d.





 Deum fidelium saluatorem, conseruatoremque credentium. deum eterne. inmortalitatis auctorem. fratres dilectissimi. unianimiter dominum deprecemur. ut nobis pietatis sue dono spiritali || misericordiam indeficienter imperciat p. d.

 Deus qui pro magnitudinem tuam per uniuersa deffunderis et ubi  tamen totus adsistis. discriteus  omnium uoluntatis qualitatebus locis temporibus adque personis. uotorum omnium capax. propiciatus exaudi. dum ad cunctus adspices foues  omnebus misereris. p. d.

  Recitata nomina dominus benedicat et accep- || ta sit domino uti huius oblatio. nostrisque precebus intercessio suffragetur. spiritibus quoque karorum nostrorum letis sedibus conquiiscant. et primi  resurrectionis gaudia consequantur. p. d. nm.

 Exaudi nos deus salutares  noster. et in consortio nos diuinorum sacrificiorum dignanter admitte. hac  pacem tuam benignus largire. p. d.

 Dignum et iustum est. equum et iustum est ut te sancte pater omnipotens eterne  deus. omnibus locis. omnibusque temporibus. per omnia momenta ueneremur. tibi supplices simus. tibi deferamus precis  , te totis stodiis et effectibus  adoremus. deus qui ultra omnibus  uirtutis. ultra omnis es potestatis. deux uniuersorum arbiter. iudex secretorum. quem celi et terra. quem angeli || et archangeli. quem throni et dominationis. quem cherubin. et serafin. incessabili uoce proclamant dicentes. SS. SCS. SS.

 Dignum et iustum est. nos tibi gratias agere domine deus per Xpm Ihm filium tuum. qui cum deus esset eternus. homo fieri pro nostra salute dignatus est. O unice singulare. et multiplex saluatoris nostri mysterium. nam unus idemque et deus summus et homo perfectus, || et pontifex maximus.  et sacrificii sacratissimum. secundum diuinam potentiam creauit omnia. secundum humanam conditionem liberabit  hominem. secundum uim sacrificii expiauit conmaculatus  . secundum ius sacerdocii reconciliauit offensus. O unice redemptionis. mysterium singulare. in quo uetusta illa uulnera. noua domino  medicina sanauit. et primi hominis preiudi- || cia. salutares nostri preuiligia resciderunt ille concupiscentie exagitatus stimolis. hic obedientie, confixus est clauis. ille ad arborem manus incontinenter extendit. iste ad crucem pacienter abtauit. ille uoluptate inlecitus gustus explebit. iste cruciatu indebite dolores  afflictus est. ideo merito pena innocentie facta est absolutio debetores iure. etenim obnoxii demittuntur debita ||  que pro eis ille qui nichil habebat absoluit. quod singulare mystirium. non solum homines in terris. uerum etiam. angeli uenerantur in celis. cui me  .

 Uere sanctus. uere benedictus dominus noster Ihs Xps filius tuus  . qui pridie.

 Domini ac dei nostri sempeterni gloriam deprecemur. orantis  uti hoc sacrificium tua benedictione. benedictas et sancti spiritus tui rore perfundas. ut accipientibus uniuersis. legitima sit eucharestia  per Ihm Xpm filium tuum deum ac dominum conseruatoremque nostrum. cui  est aput te domine cum spiritum sanctum  regnum sempiternum perpetua diuinitas in secula seculorum amen  .





 Omnipotentem deum in trinitatem  uenerabilis subsistentem patrem diuinitatis. auctorem. filium cum patrem semper extantem omnia secula. consubstantialiter et || equaliter dominantem. fratres karissimi  . dilectionis plinitudinem deprecemur. ut sinsus nostri terrensis actibus segregati. illi inseparabiliter. copolentur. a quo se intellegunt. accepisse quod uiuunt. et cum auctore suo se humiliando. mens deuota subdederint reparatur noster exaltet. inclinata. maiestatis potentiam quos redemit. p. d.

  Deus qui exuberantem fontem misericor- || die. tardus ad uindicta  . celeriter ad ueniam. quem peccatorum nostrorum non ignorantia reuocat. sed patientia clementer expectat. propiciosa a  nobis te indulge. intellectum. dilige dilectum inreprehinsibiliter. emitari. ut uitantis. qui morimur ualeamus accidire  te preuio quo uiuamus. p. d. nm.

 Propiciatorem nostris facinoribus fratres amantissimi uene- || rabiliter supplicis exoremus. ut recitatis nominibus defunctorum  dignanter munera respiciat offerentum. ut sue potestatis sanctificationem  largita. hec oblatio in Xpi corpore et cruore conuersa prouiciat, defunctis ad requiem fiat. offerentibus ad mercidem  maniat. sumentibus ad salutem, p. d. nm.

 Deus uniuersalis creature dominatur  et conditur. quem agnuscere lux est. et colere salus || desiderare corona est. suscipere humilitatis nostre libenter. et tribue diuinitatis tue dignanter indulta. ut qui munira tui honoris offerimus. culpe nostre debita non luamus. deprecantes ut quicumque iunguntur ad osculum. magis inlegentur  affectu teneantur  hoc pectore quod ore profertur. p, q. I. Xm.

 Dignum et iustum est. uere equum et iustum est. nos tibi gratias agere omnipotens. eterne deus, || pater unigenite spiritus sancte. ex patre et filio mystica processione. subsistens. una  eademque in sanctam trinitatem trium personarum substantiam. ceterna essent et non discreta concordia. equalis potentia. uoluntas unita. ipsa apud se permanens. ante tempora uniuersa uel secula nichil ultra se habens. nichil intra se nesciens. cuncta supereminens. et se cunctis infundens, loca continens. et locis excedens. nullius || indigens. et omnia complens. sermone ineffabilis. uirtute efficax. etsi uoce non capax solo precepto potentie. celum terram maria cum suis formis in generibus procreasti. sed inter reliquas animantium creaturas et  peculiarius in tua laude uiuerint  hominem ad imaginem in similitudinem beatissima trinitatis condedisti ut conlocatus in suauitate paradyssi creaturi seruiens, creaturis reliquis imperarit. || et  tibi fedeliter famolando haberit in aliis generibus dominatum. sed culpa  preuarecatione admissa. homine proiecto. de uita paradissi successit mors de pena. peccati. et iacebat in tenebris, tue lucis. iussa contemnens. inter hoc nullus erat. qui ceco lumen ostenderit. postramanuu  porregerit  . exoli patriam redderit. sepulto uite munera reformarit. tu autem climens et conditor condo- || lens tuo homini preualuisse. culpam peccati, ut iacens potuissit erigi. ad illum inclinata potentia discendisti. in hoc enim personam  unigeniti fili humana  carnis absoluit. et quod omnipotens dedit per pietatem humilis reformauit formis. igitur digne proferat. quod indignis prestetit diuine clementie. et deum admirabiliter. uniretur diuinitas. et  homini per deo trebuetur eternitas  , cui me.

 Dignum et iustum est. uere equum et iustum est. et sanctum est. nos tibi gratias agere. domine sancte pater omnipotens eterne deus. precem fundere te confetiri. in tuis laudibus gloriari. qui omnem  uerbum. iubes sapientia. sapientia disponis uirtutem.  confirmas, rationem dispensas, digne igitur ac iuste. te laudare quem omnis angeli cumlaudant, et astra mirantur, maria be- || nedicunt, terra ueneratur. ininferna  suscipiunt, cui cyruphym et seraphym non cessant. clamare dicentes:

 Benedictus deus et clementi proposito. pro erudiendis  . mortalitatis nostre facinoribus,  infertis  ipse  etiam unigenitus pro parte que  caro factus est. abitus  est. mortalis ultro se subdens ludibriis. et colomna sui corporis, dilectionis nostre ruinas fulcirit || ac sui casus condere  hostes arma conterens forciore rubore  quam ecclesiam ruiramus  erigit. p. d. Qui pridie.

 Recolentes igitur. et seruantes precepta  unigeniti. deprecamur pater omnipotens. ut his creaturis altario tuo superpositis spiritus sanctificationis infundas, ut per transfusione celestis. adque inuisibilis sacramenti. panis hic mutatur, in carne  , et || calex translatus in sanguine  , sit totius gratia, sit sumentibus medicina. p. d.






POST PROFETIAM  . Dum profitica dicta, nostre deuotionis cometamur obsequiis. et benedictionem reddimus gratias, et uecessitudinem pro uisitatione desoluemus, et quia omnipotens plebi sue fecit in domo Dauid cornu erecturus. et gaudio adsignans, post spacia temporum, uaticinia profetarum, gressusque nostros. || et uia paces dirigens, et salutes p. d. nm. Ihm. Xpm.

uI.    Unum deum patrem et filium hac spirito sancto, diuisis personarum nominibus, indiuisa diuinitate confessi. fratres. karissimi. totis mentibus deprecemur, ut in omni loco. uel tempore, cuncti fidem rectam uitam habiant innocentem,  auctorem conditionibus sue  ac redemptiones agnuscant resurrecturus se, ac secundum sua opera iudi- || candus intellegant. et quia ex uiciate nature, contacto nostre uoluntatis habit fragilitas, ut ledatur sue benignitatis prestit pietas ut placetur. p. d. nm.

 Deus cuius tam inmensa est. bonitas, quam potestas, presta quod iustis polliceris. accepire quod reis minaris, euadere, ueraciter te credere, rationabiliter confetiri, salubriter conuersari  , sit quies. adridat, || te colere, si timptatio ingruat non negare, temporarie uite, necessariis abundare. eternis gaudiis non carere p. d.

  Sanctifica tua omnipotens deus ea que a te ordinata sunt, plagabilitate dignatur. libens suscipe. quod offeremus, et clemins indulgeat, quod letamus, sanctorum tuorum nos gloriosa merita. ne in pena  ueniamus. excusent, defunctorum fedilium. anime que beate- || tudinem  gaudent, nobis opetulentur, que consolatione indigent, ecclesie precibus. absoluantur, quorumque oblatio, quorum ante altarem  tuum, nomina recitantur. ita sit in tuis oculis placita, ut illis sit in beneficiis copiosa p. d. nm.

 Dona nobis domine deus noster, in custodienda. pacem tuum donum, tuumque depositum custudire, et sic in nominibus sequi quam ipsi  , || iubias. et trebues caritate, ut in aliquibus  culpas noueremus odisse. non animas, finem optare crimine, non salute si cunctis, concordia sit amori. ut discordia. nec inferre ulli liceat. nec referre p. d.

 Dignum et iustum est. omnipotens pater. tibi semper gratias agere, te super omnia diligere, pro omnibus te laudare, cuius munera  cunctis homenibus. imaginis tue, dignitas concedetur. in natu- || ra. eternitatis facultas dignatur. in anima libertas arbitrii prestatur in uita filicitas baptismi offertur. in gratia hereditas. celi promittetur in innocentia. utelitas remedii seruatur. in penitentia bonitatis ueniam.  iniquitatis penam. proponetur. ut habundantius in omnes homines dei pietas, nec in militia uellit degenere  quos condedit,  nec in ignorantia perire. quos docuit. nec in supplicio permanere quos diliget. nec a regno discedere || quos redemit, ante cuius conspectu.  omnes angeli non cessant clamare dicentes. SSS.

ITEM CONTESTATIO. Dignum et iustum est. nos tibi semper gratias agere, trinitas deus. cuius nos potestas uerbo creauit, per  mereto nostro offensa damnauit, per filio  pietas liberauit. per baptismum et penitentia. ad celos uocauit. cui m. omnes. SS.

POST SANCTUS DICES. Deus qui nos celestium numquid hymnum tibi uis offerri sed meretum et  sacrum, angelorum tam || loca tenere quam carmena dona qui supernarum uirtutum concentum. in tua predicationem  sumemus etiam superiores uite affectum. ex correctione. sumamus. illa domini nostri Ihu Xpi que in memoria  passionis sue tradedit uerba dicturi p. d. Qui pridie.

COLLECTIO. Deus Abraham. deus Isaac. deus Iacob deus et pater domini nostri Ihu Xpi tu de celis tuis. propitius affauens. hoc sacrificium nostrum. indullentissima pietate prosequere. discendat || domine plenitudo. magistatis. diuinitatis, pietatis. uirtutis, benedictionibus  et glorie tue. super hunc panem. et super hunc calicem. et fiat nobis. legitima eucaristia in transformatione  corporis et sanguinis domini.  ut quicumque et cotienscumque ex hoc panem. et ex hoc calice libaberimus. sumamus nobis. monimentum, fidei. sincerem dilectiones. tranquilla  spem resurrectionis. adque immortalitatis eterne in tuo filique tui. hac . . . .





 res gratie debitores, iugi continuatione  , ueneremur, seu cum publica prece sacra adolemus altaria, siue cum secretis mentium penetralibus ineffabilia dicta que feceris, estimantes tacito fouemus adfectu, iuste enim uox  tue rex gentium. quis non timebit. et magnificabit nomen tuum. nulle quidem nobis adhuc cythare personant. sancti tui. qui bestiam seculi huius. concordia uirtutum perseuerante uicerint  || nullum  de nobis Moysi canticum. qui inter fluctus adhuc istius seculi uolutamur. nulla uox angelorum nisi forte laudare nos possunt, qui adesse nobis possent, cum fili tui dilectissimi corpus sacramus et sanguinem, sed pia cura pro populo. et sancta pro salute plebis oratio. et mens cultui intenta diuino si non potest maiestatem tanti operis explecare, nititur tamen usum concessi muneris, frequentare, quis enim || possit perfuncturio sensu, diuina tua preterire munera, tu corruptibili. limo lutoque solubili spiritu  uite insufflare dignatus es, hominem fecisti esse quod limos est.  materiamque mortalem, ad imaginem similitudinemque tuam spiritali uiuificasti uigore nature, ut pigram  humum hebetemque limum igneus uigor. intus animaret. agilisque motu uene tepentis. caro nostra uiuesceret, quid sumus. et quantum eruemus || huic limo leges. huic limo profetarum oracula  angelorum ministeria militarunt, huic limo ipse dominus Ihesus  labores miseratus humanos. cruce sui corporis triumfauit, quid loquar ad tuorum cineres martyrum torqueri incorporeas potestates, urit hic limus quos flamma non tangit, torquet fauilla quos ungule pena non inuenit. auditur gemitus quorum tormenta non cernimus, et hec quam magna parui laboris pre- || mia, infilex uoluptas quod eicit misera caro. quid sibi inuidet. de celo se reuocat, et luto reddit. nec hoc mirum si terra preponderat. sed quia tu domine deus pater omnipotens. in tui unigeniti leuatus corpore celum nos separare  iussisti. ne queso. patiar ui perire, nobis misericordiam tuam satis sit quod inclusa corpore anima in leges misera transit alienas generisque pena communi pro errore unius est persoluta || amiserimus certe  prerogatiuam nature non amittamus redemptionis tue gratiam, mercem igitur domine tuam tibi serua, quam fili tui dilectissimi tibi corpore conparasti, nichil huic carni debemus et sanguini  iussumque dominice redemptionis. ut quemadmodum scriptum est. simus eius qui a mortuis resurrexit, merito tibi.

ALIA CONTESTATIO. Dignum et iustum est. equum et iustum est, nos tibi gratias agere || sancte pater omnipotens deus qui quamuis magnitudinis tue meritum digno sermone non ualemus attingere, laudis tamen debitum libentissime confitemur, cuius nomen inuictum regit celum, terram maria, et cum ex te omnia tu in omnibus inueniris, es enim tam excellens. ut celsa possedeas, tam dignabilis ut  terrena non deseras, sic etiam pius ut nec inferis desis, namque cum totus semper et ubique sis, clementia maiestatis tue, || nota sideribus patefacta terrenis apud inferos manifestata perclaruit, quia miseratione qua polles. sic fidem credentium pascis, ut hoc tam copioso profetarum numerum  spiritus sanctus semper operatus sit, nec discrepans. alter ab alio sed potius deum unum et dei dona. omnis profetia consona uoce testetur, ut eo sit nobis manifesta fides. qui abundantius profetarum numero et testimonio perhibetur. incrementum ma || ius habitura credulitatis  intentio cum conlatis, hinc et inde fidei membris plenitudo corporis inuenitur. nec frustra in nobis per secula nuntiantur, uidelicet  ne inopinantibus accederet celeste beneficium. et difficile ignorantia crederet quod statim deberet, fides inluminata suscipere, traditis itaque legis ordinibus et inspiratis profetarum uocibus indicia cucurrerunt, ut cum celesti beneficio gratularemur,  beneficiorum etiam || confiteremur auctorem qui dei clementiam uenerati precolorata singula uideremus in Xpo, qualiter signa premissa indicium mox future passionis ostenderent, ut captiuitatem generis humani triumphus passionis euinceret cum deus noster aduersarium mortis destruxerit qui mortis obtinuerat potestatem, cui merito.

OR. POST. SCS. Hic inquam Christus dominus noster. et deus noster qui sponte mortalibus || factus adsimiles  per omne  hunc eui diem. inmaculatum tibi corpus ostendit. ueterisque delecti  idoneus expiator. sinceram inuiolatamque peccatis exhibuit animam, quam sordentem rursus sanguis elueret  , abrogataque in ultimum lege moriendi. in celo corpus perditum atque ad patris dexteram  releuaret. p. d. nm. Qui pridie.

POST SECRETA. Addit etiam istud edictum. ut quotienscumque corpus ipsius sumeretur. et sanguis. || commemoratio fierit dominice passionis, quod nos facientis Ihesu Christi fili tui domini ac dei nostri. semper gloriam predicamus, rogamus uti hoc sacrificium tua benedictione benedicas et sancti spiritus rore perfundas, ut accipientibus uniuersis, sit eucaria pura uera legitima, per Ihesum Christum filium tuum dominum ac deum nostrum qui uiuet et regnat tecum cum spiritu sancto in eterna secula seculorum amen.

ITEM ORATIO. Oremus deum nostrum ut oblationem quam . . .





  . . .  pulo. adsto  imperata seruicia. persoluenti sit saltim obidientia. pro meretum quia polletur, conscientia. per reatum obteneatque ueniam quatrata confessio. quia amisit gloriam scelerata conuersatio. et quod in nobis stimolis carnalibus petolans culpa contraxit. purgent suspiria. per dolorem, quod perpetrasse caro cognuscetur uoluptate p. d.

POST  Offerentum nun- || copatione conpertamque etiam dantum. accipiendumque personas. nota uocabolorum. designatione, monstrauit ad delictam  . precum reuertamur officia, sperantes de potentiam trinitatis inminse ut et superstitum confirmi uota. et defunctorum laxit ergastola. ut  uiuis prestans gratiam. pariter et sepultis. et os   exaudiat cum inuocauerint. et illus quia condam inuocauerunt non condemnet p. d.

 Exaudi nos deus pater omnipotens. et presta que petemus. p. d. pax domini sit.

 Dignum et iustum est. te laudare trinitas deus, qui hominem tuum limi glotino. quoagolante constrictum. et ad imaginis tue. speciem concordatium. liniamentorum officio nurmali ratione plasmatum. effeceras. de terra sidereum. de puluere sempeternum, nam spiritum tuum infundens protenus per mem- || bra turpentia. caluit sanguis in uinis.  uigor in neruis. et ad celestis creatoris  imperio mox meruit. terra. animam. anima spiritum. spiritus rationem  . cui cuncta. operis tui elementa conmittens, sicut eum plasmaueras  prestanciorem membris. ita uolueras esse sublimiorem et meretis. sed misire carnis. inlicebrosa uoluptate. flammatus concessa perdedit. dum inlicita concupiuit, nam dum dissimiles  fieri. per edulia in- || terdicta contendit, accepit confertim  pro eternitatem mortim, pro edacitate ieiunium. pro presumcione supplicium cunctisque mortalibus. conformis effectui meruit per culpam. quod non acceperat in naturam. sed forme tue imaginis. miseratur. tibi doluit perire quod feceras. cum ille nescirit, se perdedisse quod dederas. igetur cum ipse captiuitates nescirit uinculum, tu redemptionis || distenas  modum. mittendum  nobis. unigenitum tuum dominum ac deum nostrum Ihesum Christum. qui in se et per se nostrum nexus exsolueret. debetorum.  qui mortem nostram. sua morte prosterneret et uulneres sui cruore pariter lymfaque perfusus purgaret. baptismo martyrio  coronarit. fieritque nobis preuius in paradyso, redemptor in tartaro doctor in mundo, inuitatur in celo. cui merito.

ITEM CONTESTATIO. Dignum et iustum est. equum et iustum est. hic et ubique tibi gratias agere domine sancte pater. eterne deus. qui nos ex morte perpetua. adque ultimis inferorum tenebris euulsisti, materiamque mortalem luto solubili. congregatam filio tuo eternitatique donasti, quis in laudibus tuis gratus relator, quis operum tuorum copiosus adsertor, te omnis lingua miratur, tuam cuncti || extollunt gloriam sacerdotes, tu chaos confusisque principiis,  et nantum rerum. caliginem sempiternam, admirabiles  formas elementis, stupentibus addidisti, cum solis ignibus tener mundus  erubuit. et lunare commercium rudis terra mirata est, hac ne hec omnia nullus habitator ornaret, solisque rebus uacuis orbis intenderet, facta est de limo manibus tuis figura. prestantior. quam sacer ignis || intus animaret, pigrasque per partes agilis anima uiuesceret, scrutari non licet pater interiora mysteria, tibi soli operis tui nota maiestas, quid illud in homine quod pauidus artus. terraque uiuentem, clausus in uenis sanguis. interluit quod solute corporum. species neruis rigentibus colliguntur, et in terris sola uisceribus. ossa redolescunt, sed unde tantum miseris bonum, ut filio tuo tibique si- || miles fingeremur, et aliquid de terra esse eternum. beate  maiestates tue precepta perdidimus, mortalesque rursum in terram ex qua ueneramus inmersi deflebamus, eterna doni tui amissa solacia, sed tua multiplex bonitas. inestimataque maiestas, salutare uerbum misit e celo, quod humani corporis inmixtione concretum. perditas seculi partes. et uulnera antiqua curaret, ipsum igitur omnes angeli cum multiplici. turba sanctorum. incessabili uoce conlaudant dicentes. SSS.

 Hanc in excelsis glorie tue laudem supernarum creaturarum uoce resonante, nobis quoque famulis tuis cognitam fieri pietas tua uoluit, et hec precunia sedebus celebrata. sidereis. magnificentie tue donum. non solum noscendam  famulis tuis. sed etiam himetandam  patuerunt, Qui pridie.

||  Respice igitur clementissime pater. fili instituta ecclesie mystiria credentibus munera, a supplicantibus oblata et eroganda supplecantibus p. d. nm.

 indigni quidem sumus nomina filiorum omnipotens deus sed iouente  te  domino nostro Ihesu Christo filio tuo. licet tripidantes tamen obedientes, humili mente oramus et dicemus.

 Libera nus a malo nos- || tra libertas, quia tibi suli. licet augere merita. et demitti peccata. euacua nos uitiis. et reple nos uirtutibus, ut sanctificata atque auxta. sanctificet  corda dum creditur. deleat peccata dum sumetur, ut hic et in eternum salui esse mereamur p. d. nm.

  Refesti  esca celesti. poculo domini recreati deo patri omnipotenti laudes et gratias referamus p. d.

 Exaudi nos domine et presta que te petimus, pacem tuam || perfectam de celis. da nobis hodie pacificum quoque hunc diem. et citeros dies uite nostre presta pacem p. d. nm. [Figure: [Symbol] 1Kb] , 





 Supplicantes. humili prece. dei patris, et domini nostri Ihesu Christi. maiestatem ubique dominantem. humili prece deprecemur, commemorationem facientes, pro omnibus epyscopis, presbiteris diaconibus subdiaconibus omnibusque menistris suis. uti eos sancto spiritu regat. deuotum sibi ac dicatum || uirginum podorem. et continentium  propositum integrum in omnibus intemeratumque concedat uiduarum laboriosam. tolerantiam sua miseratione confoueat, orfanis quoque opem paterne pietatis indulgeat  , misericordibus misericordiam largiatur, egrotis medellam tribuat, ubertatem quoque terre et frugum copiam sumministret, adflictos penis. ac uexationibus. piasque omnium preces exaudire dignetur p. d. 

 Exaudi nos deus pater omnipotens et presta que petimus per unigenitum et primogenitom Ihesum Christum filium tuum dominum et deum nostrum uiuentem manentemque tecum. cum spiritu sancto in eterna secula seculorum. amen

 Oremus carissimi pro fratribus nostris. qui offerunt deo nostro spiritalia munera,  petentes ut oblationis illorum. accepto ferre dignetur. restituat illis. pro modicis || . . .









Siderea de sede nitens bone conditur orbis,
te pietate probans non nostra hic crimina pinsas 
expositas admitte preces, et iudice libra
mitior equali non reddens pondere penam,
errores ignosce gregis pastorque fidilis
ereptis obibus  paradissi pabola reddas. p. d. n.





Summe satur rerum, qui spinis cultor ad- || imptis 
catholice ecclesie plantaria fida locasti,
 plecte  oculos ad uota pius. age mente serena,
hec ut apostoleco fodeatur uinea rastro,
adridens foliis, uiuaci palmite uernans,
 ruscida fonte tuo, nullo cruciata uapore,
nutriat eternus  filici germine fructus,
fertiles  , et placeat largo uindimie  partu.





Adnue  rector opem, uultuque aduerte secundo,
que damus acci- || piens, quod poscimus, ipse rependens;
et quamuis trepidet proprio mins tacta reatus  ,
uel sacra reddentes commendet causa redimptus,
hoc speciale bonum tribuens, ut corde fidili
uiuamus domino, moriamur crimine mundo  , p. d.


POST NOMINA.


Quod poscit diuinus honor, quod funus amantum
 obsequio reddente deo solemni  tributum,
suppliciter dominum per uota gemella precemur  ,
ut quos culpa premit, pietas miserata relaxit 
|| atque interuentu sacri libamini  huius
uita superstitibus detur, indulgentia functis.  p. d.





Arbiter orbis, apex rerum, spis una reorum,
tardus uindicte, uinie celer, inmemor ire,
qui loca perquiris, miseris ubi parcere possis
inuitans ad dona magis, ne crimina damnis  ,
necte fidem populis, pacem serere  pectora iunge
ut teneant animo, quod blanda per os- || cola produnt. p. d. nr.


 CONTESTATIO.


Dignum et iustum est, nos gratias tibi dicere dignas
summe deus semperque manens dominatur  ubique,
et qui cuncta potens propriis animata figuris
artefice  sermone facis, quique edita cernens 
ante uidens rerumque creans  per nomina formas.
 cum fierent, uox semen erat  , nec distulit ortus
imperium natura sequens; mox spiritus oris [, nec suetequora fudit,
materiamque operis sola est largita uolontas
Ne defurme iugum similis portarit imago,
tigmine seruile latuit regnator  Olimpi,
ut sua gentiles  implerent cepta furoris.
Quis dolus Herodis, cum tristia bella moueret,
infantum, mandata neci? quos ubire raptus 
uulnera suscipiunt paruis errantia membris,
uix habitura locum, seuoque iubente thiranno
nasci pena fu- || it, cuius tulit impitus euum.
quem nesciuit agi, qui perdedit. o noua mortis
condicio, solus uitam pro fine subire.
et cum prima dies atque ultima sit simul una,
 posse magis quam scire mori. Quis lumine sicco
aut gemetu cessante queat memorare Pilati,
quod deflent elimenta, nefas? quod iudice  Christus
subdere pro mundi uoluit sua membra periclis,
ut carnalem  malum caro soluerit et feros hostis,
cuius ab inienium  || fluxerunt tela ueneni,
perderet antiqui lacrimosa piacola belli,
materia superante pari; nec criminis ultra
per subolem proderit  onus. damnatio iusti
libertas est facta reis. Da semina uerbi
per tua dona, colis  signisque noualibus usa,
collegat ista manus te fructificante manipolus  .
de quibus ipse tui conponas horrea celi
 triticiamque fidem lulio pereunte coronis  .
Per quem cuncta tibi, que sunt celestia, || semper
uirtuisque toas  sacro modolamine carmen
angelorumque chorus resonant his uocibus hymnum:
quesumus ut iubeas nunc nos audire canentes
et tibi sint placite, laudes cum dicimus istas


CUI SS SS SS





Dignum equum ac iustum est, tibi nos pie  clangere laudes,
 lux, uia, uita, decus, spis, fons, sator, arbiter, auctor
gratia, dulcido, sapientia, gloria regnum,
qui sine prin- || cipio prestas  sine fine per eum  .
cuius trinus apex statuit tria maxime  rerum.
sol, luna, astra, polus radiarunt lumine mundum,
funs, pecus, herba, frutex terras uariauit honore,
piscis, concha, lapis, sal, murex equora complet 
sic hominem genitor finxisti ductile  limo
atque reformasti post crimina fonte lauacri.
unde tibi merito rerum deus una triades 
uocibus angelicis hec carmine sancta resultat || cui m.


 


Uere terribilis, sanctus, metuendus, amandus,
conditur, instructor, modiratur, tutor, operatur,
qui proprium genitum, per quem uirtutem paternam 
tunc adoliscentes  formasti exortia mundi,
mittere sede poli demum dignatus es orbi,
qui reparatur  adest nostrarum animarum. p. d. n. qui pridie.

 Misirere domine supplecibus tuis. et peticionis humiliate || tibi plebis placatus intellege, moueat te ad misericordia, inmenens nobis te, deserente discrimen, aspice quesomus. lacrimas nostras. ubertate fletuum. uix cadentis audi. singultebus. interpellata suspiria, et presta in iudicio  liberos quos uides in confessione conpunctus. et quos aspices humilis per reatum. erictus munerare digneris in premio, mitigans || . . .





 . . . spirito sancto nomine, in conmunione, omnium. sanctorum remissionem. omnium. nostrorum. criminum. credemus domine quod hec nobis fessa  credulitate poscentibus prestabis p. d.

CONTESTATIO. Dignum. et iustum, et equum et iustum. est. nos tibi semper gratias agere. domine sancte pater omnipotens eterne deus, qui in sanctorum tuorum patriarcarum Heliam famosissimo. dare dignatus es uatem discurrebat inter deum || et homines uirus legatus, castitatis balteo cinctus, ad  propiciandam diuinam potentiam. stabat fidelissimus seruus. redundabat cupiens. gens cernicatam, et inter dapsilis. dapes patriam neglixerat. iura unius mulieres inpudice, purtentuose  colebantur figmenta. et ad sacrorum uolumenum. legalia contemnebantur precepta. conflagrat at Helias, supernum zelum accensus, || aduersus indometa  plebem, mox imperat elementis, celos precepit ac nubebus. ne ros darent ne pluuias, lugebat tellus steriles. ueduata rosceda prata. et terrena sacries pallebat ora ieiuna  . placabiles exorat dinuo, et inbrium cataracte, reserantur. et etherio a sacra iobet discendere ignem. ut inpuluta  hostia. siderea uectat ad side '''  quid fuit inquid illum  mirificum. summum- || que prodigio ut quod  prius pulsauerat. infernum. et morteferum. iam antrum defunctum, unicum filium sueque matri reddedit uiuum. his uirtutebus septus, ad angelorum uita pergit serus. raptatur carruca flammegera. et igniis uallatis equis. uolat per astra. ascendit angelorum cuniis circumdatus, in cuiius translatione unus testis est. Heliseus gloriosum. || nunc fruetur chorum.  conlaudat regem sedentem in tronum, merito.

CONTESTATIO. Dignum et iustum et. equum et iustum est. nos tibi semper gratias agere, domine sancte pater omnipotens eterne deus, tu in sanctis laudibus gloriaris, tu in celis regnaris, tu agnus immaculatus tu pater  sempeternus es filius, tu splendor sacrum, tu martyrum coronatur omnium  animarum protectur. orfanorum, || pastor. uiduarum. gobernatur. cecorum inluminatur. peccatorum ueniam promissor captiuorum liberatur  , languentium saluatur, mortuorum suscitatur. paradyssi plantatur, maris stabilitur. celi et terre fabricatur, gentibus intellectum, catecuminus ad baptismum prouocatur, presbiteris sacerdotium, episcopis apostolatum datum, tu domine celestia possedes, terrestria iudicas, inferna suscitas, eterna || moderaris, merito tibi domine omnes angeli. N. SS. SS. SS.





Post proFETIam Deus sancte eclisie constitutur, qui stans in medio discipolorum tuorum, uenerationis huius sacramenta docuisti, presta ori meo  diuinitatis gratiam ut que acceptabilia sunt in laude tua uerba labiorum meorum inueniant, inlumina faciem tuam super seruum tuum ut de meis oneribus absolutus, recte etiam tibi pro populo tuo rogaturus adsistam, p. dnm, nm. Ihm.

 || Misericors et miserator domine, qui si nobis quod meremur rependeris. nullum tuis dignum remissionibus inueneris, multiplica super nos indulgentiam tuam, ut ubi abundauit peccatum. gratia remissionis exuberet.  p. d.  .uII. 






(De s. Germano episcopo Autissiodorensi  .

 Unianimes  . fratres karissimi domino deprecemur ut hec nobis sollemnitas beatissimi  patris nostri Germani episcopi. meretis inchoata ipso interueniente, plebi sue pacem tribuat, fidem augeat, corda pure- || ficit, lumbus accingat, et ianuam salutis. aperiat. p. d.

 Exaudi nus domine sancte pater omnipotens eterne deus, et meritis, siue intercessionibus sancti antestitis tui, Germani episcopi hanc plebem tuam tue miserationis costudi. benignitate conserua, pietate saluifica. p. d.

COLL POST  Oremus, fratres karissimi. ut hanc oblatio nostra. accepta sit domino. ut quos in honorem summi sacerdotis sui Germani episcopi uidet esse deuotus. ita sibi beneplacito esse concedat ut defunc- || torum spiritibus et requiem tribuat. et beatitudinem largiatur. p. d.

  Presta domine ut intercedente sancto antestite tuo Germano, cuius hodie in conspectu maiestatis tue beatitudinis gloriam dignis laudibus exultamus, ut omissis, odiis in pace, quia nobis daturi sumus, pura tibi ac pacifica corda nostra pandamus. p. d. pax domini sit.

CONTEstatio. Dignum et iustum est deus noster, uere dignum est, maiestati tue semper gratias agere atque in laudibus, || tuis cum letitia et exultatione sanctorum tuorum preconia dicere; laudes adtollere eorumque iugiter exultare  uirtutis, nam beatissimi, patris nostri, antestitis tui Germani episcopi. cuius hodie annua, ac precipua dispositionis  festa celebramus, cuius tantus erga te  fuit amor domine, tanta dilictio ut tam presentes seculi seductione calcata, ad futuram beatitudinem mirabile uirtute tetenderit nec potuerit peccatorum funibus inligari, aut gladiis, uel sagittis, antiqui, || hostis attingi, quem per luricam iustitie et scutum fidei, protectio tua, ouibus suis liberum ac securum fecerat. esse pastorem, pro quibus, utique obibus in elymosinis in ieiuniis, in uigiliis, omni tempore. constitutus, pastor egregius, mori potius desiderauit. quam lupi rapacis potuerit in aliquo morsibus superari fuit etiam eclisie iustissimus iudex, sapientie primus. spiritali instructione precipuus, humilitate magnus, affabilitate, suauis. patientia fortis distrione necessa- || rius doctrine. religionis pater, dilectione frater, fidei amicus, misericordie proximus,  cepyscopus suos, oratione iuuit, consilio suppleuit. auctoritate monuit. presbiteros diaconos omnemque clerum totaque  plebem tuam domine uelut sua membra dilexit, erexit obpressos, indefessos fouit dissidentes fecit esse pacificus. discordes docuit seruare concordiam, reddedit cecis uisum, clodis gressum, febricitantibus medicinam. et occubatas, ab inmundissimis spiritibus animas || uelociter liberauit, quo igitur interueniente. supplicis  tui pietatis  tue misericordiam postulamus. omnipotens domine, ut qui eius meritis equari non possumus, psaltim  peccatorum nostrorum ueniam consequi mereamur, angelica te exultatione laudantes, cui merito angeli et clamant dicentes.

 1. . . . io . . . . . . . . . erat . . . nes peccamina se imparibus nostris. iniuste egemus iniquitatem fecimus omnia hereditates tue dona perdedemus. Confusio nostrorum labe peccaminum: domus nostra aliginigenus  hostis inuasit. subiecti facti sumus serui dominantibus nobis. addicti uinculo dilectorum  : Conuerte nus domine ad seruiendum tibi. renouas tui operatione  mandati. p. d. n.

2. Exaudi domine queso. gemitum populi tui: ne plus aput te ualeat offensio delinquentium. quam miseratio: semper indultu fletebus supplecantium. P. d. no.





LITURGIAE GALLICANAE FRAGMENTA Litteris maximis in Ambrosiano palimpsesto scripta.



 . . . . quis non diligat, cuius filium scit pro sui redemptione suspensum? Quis non metuat, quem scit in iudicii maiestate uenturum? Debemus interim timere, quod dominus est; et amare, quod pater est: utriusque satisfactione subnexi [1 1Kb] , filiorum affectu, et seruitute famulorum. Per Dominum nostrum.

Inuitemos [2 1Kb] , fratres karissimi, redemptoris nostri serenus [3 1Kb] oculos, et benignus auditos.

CONTESTATIO. Dignum et iustum est, uere equum et iustu [4 1Kb] est, nos ingenite bonitatis tue profunda laudare, domine sancte pater omnipotens eterne Deus, qui detersis tenebris. . .

. . . . et in presenti requiem, et in prima resurrectione participes. Per Dominum nostrum.

Presta nobis, Domine, in domo tua sancta unanimitate  uiuentibus pacem habere quam tradimus, pacem seruare quam sumimus  . Maneat in nobis et sine osculis pax dummodo oscula sine pace non maneant. Per D.

Sancte Domine, semper tuis exorabilis, qui numquam pias tuorum preces fidelium asperaliter [5 1Kb] intueris famulorum, orationem familie tue per. . . sancte ecclesie membra disperse tutius soliditatis prospiritate [6 1Kb] , concorpora; et quod precantium sollicitudine fuit uarium, fiat donante tue misericordie liberalitate. . . . .

. . . . . Sine qualitate bonum, sine quantitate magnum, sine situ presentem, sine ambitu omnia continentem [7 1Kb] , sine loco ubique totum, sine tempore sempeternum [8 1Kb] sine ulla sui mutatione mutabilia  facientem, nichili patientem. In hac ergo natura tibi patri spirituque tuo suoque conformis et consubstantialis unigenitus, abiectionem pulueris nostri, celsitudinem tue maiestatis. . . . .

Debitas tibi omnipotens sancte pater referemus gratias, quia siue uiuemus, siue morimur, tui sumus. Tu enim perditionis legem supra humanum genus, peccato uastante et dominante, per unigenitum tuum reconciliatus co. . . . as; et hominem qua potestate ex humili materia figurasti, eadem de sinu terre suscitabis. . . sanguine filii tui hereditas acquisita,  et alomna [9 1Kb] paradisi, candedata [10 1Kb] celi turba concluditur: ubi secuturus agnum dextri ordinis [11 1Kb] numerus adgregatur: ubi illa primitiuorum ecclesia, de qua fugiet dolor et gemitus, tuis in eternum laudibus militaret [12 1Kb] , adscribitur. Pacem tuam da nobis, sancte pater omnipotens Deus; pacem tuam relinque nobis; omnia enim dedisti nobis. Per Dominum nostrum. . . . . sacerdotis; quem adnumerandum apostulis [13 1Kb] , martyribus adgregandum. Quicumque gratulamur meritis, suffragiis eregamor [14 1Kb] : ferat plebicule, presenti sacrificio indefesse orationis effectu, patrocinii perennis auxilium  ; eamque inserat gratiam mentibus sensibusque cunctorum, ut cuius apostolica ueneratione perfecta suscepimus . . . . a te mereamur eius saltim [15 1Kb] consequi fidei  emulatione uirtutem. Per D. N.

Post nomina, auditis nominibus offerentum [16 1Kb] . Omnipotentis Domini misericordiam deprecemur, ut acceptum referat diuina dignatio quidquid altaribus suis infert humana sedulitas. Ratas faciat preces et uota cunctorum: et quod deuotio inpendit ad gratiam, poscentibus profeciat [17 1Kb] ad salutem.

. . . . . . ad quem redi [18 1Kb] reuiuiscere: quem nemo amittit, nisi errore deceptus; nemo querit, nisi ratione commonitus; nemo inuenit, nisi corde conpunctus Intentis, fratres karissimi, precibus exoremus ut mentibus nostris studium requirendi. . . . . Per D. N.

. . . . relaxatas cultui suo tanto liceat adstringi; et solo negotio [19 1Kb] quod et hic et in eternum proderit  occupari.

Post nomina. Nominibus recensitis. . . . consecrandis in. . . . . . libaminibus imploremos [20 1Kb] , ut omnium sanctorum suorum intercessione nos protegat, et reatum delinquentie nostre, eorum depreca. . . . .

. . . . sacramenta. . . . calicem bebere [21 1Kb] quem tradebat. . . . o ingene dominice cedis desiderium caritatis!

. . . . occidi uelle post Dominum; occisi amorem inter homicidas fateri noueram. . . . . . . .



LITANIAE ET ORATIONES ANTIQUAE.





LITANIAE CAROLINAE






MONITUM.

Has litanias Carolinas uoco quod principatu Caroli Magni, Adriano summo pontifice, scripte sint, in Parthenone, ut quidem puto, beate Marie apud Suessionas, Coniecturam eius rei hanc habeo, non solum quia sanctos eius urbis episcopos, Bantaridum et Drauscium, dicti Parthenonis auctorem primum, celebrent he litanie: sed maxime quia sanctos uodoalum et Leodardum; quorum ille reclusus, hic pistor in eodem cenobio uixit ante seculum nonum. Et tamen has litanias ex ms. codice uesontionensi excepit, atque Acherio nostro transmisit uir doctus ac religiosus Petrus Franciscus Chiffletius societatis Iesu. Quod de Rotrude Caroli Magni, ni fallor, filia in fine subditur, additamentum est fratris eius aut sororis. In his litaniis barbaram Romanam linguam, qualis illo euo in familiari usu recepta erat, obseruare licet in his uocibus, Tulo iuua, Tulos iuua, ubi dicere solemus, Tu illum, Tu illos.

In recensione sanctorum unum tantum obseruo, nempe inter sanctos angelos inuocari Orielem, Raguelem ac Tobielem: que nomina, non angelorum, sed demonum esse definiuit Zacarias papa, in concilio Romano, quod contra Clementem et Adalbertum anno 745 coactum est. Huc spectat eruditi uiri Ioannis Baptiste Thiersii epistola dissertationi De retinenda uoce PARACLITUS, prefixa.


     Kriste audi nos
    Sancta Maria, ora pro nos.
    Sancte Michel, ora.
    Sancte Gabrihel, ora.
    Sancte Rafahel, ora.
    Sancte Orihel, ora.
    Sancte Raguhel, ora.
    Sancte Tobihel, ora.
    Sancte Cherubim, ora pro nos.
    Sancte Seraphim, ora pro nos.

Nomina apostolorum.
    S. Petre, ora pro nos.
    S. Paule,
    S. Andrea,
    S. Iacobe.
    S. Iohannis,
    S. Thomas,
     S. Philippe,
    S. Bartholomei,
    S. Mathei.
    S. Symonis,
    S. Iudas,
    S. Tathei,
    S. Lucas,
    S. Marci,

Nomina martyrum
    S. Stephani, ora.
    S. Christe,
    S. Laurenti,
    S. Appoliti,
    S. Clementis,
    S. Corneli,
    S. Cypriani,
    S. Darie,
    S. Cosme,
    S. Damiane,
     S. Lucie,
    S. Quintini,
    S. Crispini,
    S. Crispiniani
     S. Rufini, ora.
    S. ualerie,
    S. Eugenie
    S. uitalis,
    S. Geruasi,
    S. Protasi,
    S. Nazari,
    S. Iuliane,
    S. Celse,
    S. Symforiane,
    S. Speusippe,
    S. Eleusippe,
    S. Meleosippe,
    S. Antonne,
    S. Polycarpe,
    S. Georgie,
    S. Christofori,
    S. Errice,
    S. Mauricii,
    S. uictor,
     S. Felix,
    S. Exuperi,
    S. Candide, cum sociis uestris sex milibus sexcentis ac sexaginta quatuor ualidos, intercedite pro me peccatore in conspectu Domini mei Iesu Christi.
    S. Diunysi,
    S. Eleutheri,
    S. Rustici,
    S. Saturnini,
    S. uicturi,
    S. Pracati [f. Pancrati],
    S. Thimothei,
    S. Apollinaris,
    S. Irasmi,
    S. Quiriaci,
     S. Longini,
    S. Marine,
    S. Eustatie,
     S. Agrippie, ora.
    S. Theospis,
    S. Theagenis
    S. uisentie,
    S. Babille,
    S. Asclas,
    S. Patrocli,
    S. Fructuosi,
    S. Eulogie,
    S. Trisse,
    S. Leuce,
    S. Grillinice,
    S. Magne,
    S. Marcelline,
    S. Feriole,
    S. Mammes,
    S. Iuste,
    S. Felicis,
    S. Theofile,
    S. Theoderite,
     S. Leudegarie,
    S. Nicostrate,
    S. Claudie,
    S. Egias,
    S. Iuuenalis,
    S. Landeberte,
    Omnes martyres Domini mei Iesu Christi, intercedite pro me nimium peccatore.

Nomina confessorum.
    S. Helari, ora.
    S. Martini,
    S. Honorati,
    S. Bricii,
    S. Albini,
    S. Aniani,
    S. Sulpicii,
    S. Austrigisili,
     S. Siluester,
    S. Remedii,
    S. Germani,
    S. Diuitiani,
     S. Medardi, ora.
    S. Gildardi,
    S. uedasti,
    S. Amandi,
    S. Elegi,
    S. Mammii,
    S. Audomar,
    S. Ricarii,
    Sancte . . . . .
    S. Firmini,
    S. Lupi,
    S. Paulini,
    S. Donati,
    S. Fursei,
    S. Gregorii,
    S. Hieronymi,
    S. Ambrosii,
    S. Cesarii,
    S. Augustini,
    S. Basilii,
     S. Frontoni,
    S. Bantaridi,
    S. Auduini,
    S. Benedicti,
    S. Columbani,
    S. uodoali,
    S. Leodardi,
    S. Drauscii, Omnes confessores Christi, intercedite pro me.

Nomina uirginum.
    Sancta Eugenia. ora.
    S. Eulalia,
    S. Agathe,
    S. Agnes,
    S. Cecilia,
    S. Lucia,
    S. Dorothea,
     S. Theudosia,
    S. Columba,
    S. Cristina,
    S. Marina.
     S. Tecla, ora.
    S. Eufimia,
    S. Eufraxia,
    S. Brigida,
    S. Anastasia,
    S. Genouefa,
    S. Reparata,
    S. Perpetua,
    S. Felicitas,
    S. Scolastica,
    S. Susanna,
    S. Spes,
    S. Fides,
    S. Caritas,
    S. Petronilla,
    S. Medrisma,
    S. Solempnia,
    S. Balbina,
    S. Eugamina,
     S. Potentiana,
    S. Romola
     S. Posinna, ora.
    S. Magra,

Nomina sanctorum.
    Sancta Anna, ora.
    S. Helisabeth,
    S. Helena,
    S. Baula,
    S. Radegundis,
    S. Nadalia,
    S. Abrit,
    S. Soffia,
    S. Marionilla,
    S. Concordia,
    S. Susanna,
    S. Augusta,
    S. Leonilla,
    S. Iunilla,
    S. Claudia,
    S. Pelagia,
     S. Theospita,



Omnes apostoli,Filius Dei,ADRIANO summo pontifice et uniuersale pape uita.PIPINO rege Langobardorum uita.Kyrie eleison, Christe eleison.uitam et sanitatem concede nobis, Domine.
Sancti angeli, 	orate pro me.
Sancti archangeli, 	orate pro me.
Sancti throni, 	orate pro me.
Sancte dominationes, 	orate pro me.
Sancti principatus, 	orate pro me.
Sancte potestates, 	orate pro me.
Sancte uirtutes, 	orate pro me.
Sancte cherubim, 	orate pro me.
Sancte seraphim, 	orate pro me.
Omnes patriarche, 	orate pro me.
Omnes prophete, 	orate pro me.
Omnes euangeliste 	orate pro me.

orate pro me.
Omnes martyres, 	orate pro me.
Omnes confessores, 	orate pro me.
Omnes sanctorum, 	orate pro me.
Propitius esto, 	Libera nos Domine. ter.
Propitius esto, 	Parce nobis Domine. ter.
Ab omni malo, 	Libera nos Domine. ter.
Peccatores, 	Libera nos Domine. ter.
Ut pacem dones, 	Te rogamus, audi nos.
Te precamur, Pater sancte, 	audi nos.
Miserere, Pater sancte, 	audi nos.
Pro sacerdotibus, 	Te precamus.
Pro omni gradu Aecclesie, 	Te rogamus, audi nos.
Indigni sumus, 	Iesu Christe, audi nos.
Pro omni populo catholico, 	Te precamus, audi nos.

Te precamus, audi nos.
Agnus Dei qui tollit peccata mundi, 	Christe audi nos.
Kyrie eleison, ter. 	
Christus uincit, Christus regnat, 	Christus imperat, ter.
illius, quales uolueris, 	ulo iuua.
Exaudi Christe. 	

Redemptor mundi, 	tulo iuua.
Sancte Petre, 	tulo iuua.
uel alius Sanctos, quales uolueris. 	
Exaudi Christe. 	
KAROLO excellentissimo et a Deo coronato, magno et pacifico rege Francorum et Langobardorum, ac patricio Romanorum uita et uictoria. 	
Saluator mundi, 	tulo iuua.
Sancte Iohannis, 	tulo iuua.
uel alius Sanctus, qualis uolueris. 	
Exaudi Christe. 	
PIPINO et KAROLO nobilissimis filiis eius uita. Sancti illius, quales uolueris, 	tulo iuua.
Exaudi Christe. 	

Sancti Mauricii, 	tulo iuua.
uel alius Sanctus, quales uolueris. 	
Exaudi Christe. 	
CHLODOuIO rege Aquitaniorum uita. 	
Sancte Martine, 	tulo iuua.
uel alius sanctus, quales uolueris 	
Exaudi Christe. 	
FASTRAEDANAE regine salus et uita. 	
Alias uirgines Christi, quales uolueris 	
Exaudi Christe. 	
Omnibus iudicibus uel cuncto exercitui Francorum uita et uictoria. 	
Sancte Remegii, 	tulo iuua.
Christus uincit, Christus regnat, Christus imperat. 	

Pater de celis Deus, miserere nobis. 	
Filius Redemptor Deus, miserere nobis 	
Spiritus sanctus Deus, miserere nobis. 	
Qui es trinus et unus, miserere nobis. 	
Ipse idemque benignus, 	
Sancta uirgo uirginum, 	ora pro nobis.
Sancta Dei genitrix, 	ora.
Sancta Maria, 	ora.
Sancte Petre, 	ora.
Sancte Paule, 	ora.
Sancte Andreas, 	
Omnes sancti, 	orate pro nobis.
Gratiam tuam nobis concede, Domine. 	
Gaudium et pacem dona nobis, Domine. 	

Ab inimicis nostris tuere nos, Domine. 	
Dona nobis, Domine, peccata nostra, parce nobis Domine. 	
Filius Dei, 	miserere nobis.
Kyrie eleison, Christe eleison. 	
Tu mihi, Christe, concede sororem, nomine ROTRUDEM, esse beatam, ut tibi semper seruiat illa. 	






LITANIAE ARELATENSES.


Christus uincit. Christus regnat, Christus imperat, Exaudi Christe. Summo pontifici et uniuersali pape uita.Protector mundi,Sancte Theodore,Amen.


Saluator mundi, 	Tu illum adiuua.
Sancte Petre, 	Tu illum adiuua.
Sancte Paule, 	Tu illum adiuua.
Sancte Andrea, 	Tu illum adiuua.
Exaudi Christe. N. Pontifici, clero et populo sibi commisso solus et gloria. 	
Redemptor mundi, 	Tu illum adiuua.
Sancte Ferreole, 	Tu illum adiuua.
Sancte Antidi, 	Tu illum adiuua.
Sancte Desiderate, 	Tu illum adiuua.
Exaudi Christe. N. Regi excellentissimo, magno et pacifico, a Deo coronato, uita et uictoria. 	

Tu illum adiuua,
Sancte Maurici, 	Tu illum adiuua.
Sancte Sigismunde, 	Tu illum adiuua.
Sancte uictor, 	Tu illum adiuua.
Exaudi Christe. N. Inclyte regine 	lux et gratia.
Lux mundi, 	Tu illam adiuua.
Sancta Perpetua, 	Tu illam adiuua.
Sancta Lucia, 	Tu illam adiuua.
Sancta Walburgis, 	Tu illam adiuua.
Exaudi Christe. Omnibus iudicibus cuncto exercitui Christianorum, uita et uictoria. 	
Saluatio nostra, 	Tu illos adiuua.
Sancte Georgi, 	Tu illos adiuua.

Tu illos adiuua.
Sancte Mercuri, 	Tu illos adiuua.
Christus uincit, Christus regnat, 	Christus imperat.
Rex noster: 	Christus uincit.
. . . . ia nostra: 	Christus uincit.
Auxilium nostrum: 	Christus uincit.
Liberatio et redemptio nostra: 	Christus uincit.
uictoria nostra: 	Christus uincit.
Arma nostra inuictissima: 	Christus uincit.
Murus noster inexpugnabilis: 	Christus uincit.
Defensio et exaltatio nostra: 	Christus uincit.
Lux, uia et uita nostra: 	Christus uincit.
Ipsi soli imperium, gloria et potestas per immortalia secula seculorum. Amen. 	
Ipsi soli honor et iubilatio per infinita secula seculorum.

Ipsi soli uirtus, fortitudo et uictoria per omnia secula seculorum. Amen. 	
Christe audi nos, Christe audi nos, Christe audi nos. 	

Kirie eleison, Christe eleison, Kirie eleison.
Te Pastorem 	Dominus elegit.
In ista sede, 	Dominus conseruet.
Annos uite, 	Dominus multiplicet.

Feliciter, Feliciter, Feliciter. Tempora bona habeas, Tempora bona habeas, Tempora bona habeas. Multos annos multos annos, multos annos.






INCIPIUNT LITANIAE A SANCTIS PATRIBUS CONSTITUTAE.


Kirie eleison ter.Sancte MichelOmnes sancti beatorum Spirituum ordines.

Sancte HeliseeSancte Zacaria
Sancte Taddee
Sancte Agapite
Sancte Marcelle
Sancte PeregrineSancte PrimeSancte GereonSancte PetreSancte Maurici
Nomina confessorum.Sancte BritiiSancte Zenon
Sancte BenedicteSuncte Cassiane
Nomina uirginum.Sancta GenufefaSancta IulianaSancta AureaPropitius estoA perfidis gentibusA dominatu omnium uitiorumIn die iudiciiueram concordiam, atque uictoriam donare dignerisUt emendationem nobis donesUt fidem rectam nobis donesUt errantes ad uiam suam reducasUt regularibus disciplinis nos instruere dignerisUt cunctos fideles amicos nostros saluare dignerisdignerisDomine.

Christe eleison. 	
Christe audi nos. 	
Pater de celis Deus 	miserere nobis.
Fili redemptor mundi Deus 	mis. nob.
Spiritus S. Deus 	mis. nob.
Sancta Trinitas, et une Deus 	mis. nob.
Sancta Maria 	ora pro nob.
Sancta Dei genitrix 	or.
Sancta uirgo uirginum 	or.
Sancta Mater Domini 	or.

or.
Sancte Gabriel 	or.
Sancte Raphel 	or.
Sancti throni 	or.
Sancte dominationes 	or.
Sancte principatus 	or.
Sancte potestates 	or.
Sancte uirtutes celorum 	or.
Sancti cherubim 	or.
Sancti seraphim 	or.
Omnes sancti Angeli et archangeli 	or.

or.

Nomina iustorum.
Sancte Abel 	or.
Sancte Enoch 	or.
Sancte Ne 	or.
Omnis chorus iustorun 	or.

Nomina prophetarum.
Sancte Abraham 	or.
Sancte Ysaac 	or.
Sancte Iacob 	or.
Omnes sancti patriarche 	or.
Sancte Moyses 	or.
Sancte Aaron 	or.
Sancte Samuel 	or.
Sancte Helia 	or.

or.
Sancte Ysaia 	or.
Sancte Hieremia 	or.
Sancte Ihezechiel 	or.
Sancte Daniel 	or.
Sancte Osee 	or.
Sancte Iohel 	or.
Sancte Amos 	or.
Sancte Abdia 	or.
Sancte Iona 	or.
Sancte Michea 	or.
Sancte Nahum 	or.
Sancte Abbacuc 	or.
Sancte Sophoni 	or.
Sancte Aggee 	or.

or.
Sancte Malachia 	or.
Sancte Ioannes Baptista 	or.

Nomina apostolorum.
Sancte Petre 	or.
Sancte Paule 	or.
Sancte Andrea 	or.
Sancte Iacobe 	or.
Sancte Ioannes 	or.
Sancte Thoma 	or.
Sancte Iacobe 	or.
Sancte Philippe 	or.
Sancte Bartholomeo 	or.
Sancte Mathee 	or.
Sancte Simon 	or.

or.
Sancte Mathia 	or.
Sancte Barnaba 	or.
Sancte Luca 	or.
Sancte Marce 	or.
Sancte Timothee 	or.
Omnes sancti apostoli et euangeliste 	or.
Omnes sancti discipuli Domini 	or.
Omnes sancti innocentes 	or.

Nomina leuitarum.
Sancte Stephane 	or.
Sancte Laurenti 	or.
Sancte uincenti 	or.
Sancte Felicissime 	or.

or.
Sancte Abundi 	or.
Sancte Cesari 	or.
Omnes sancti leuite. 	or.

Nomina sacerdotum.
Sancte Line 	or.
Sancte Clete 	or.
Sancte Clemens 	or.
Sancte Corneli 	or.
Sancte Cypriane 	or.
Sancte Urbane 	or.
Sancte Anaclete 	or.
Sancte Xiste 	or.
Sancte Siluester 	or.
Sancte Calixte 	or.

or.
Sancte Gregori 	or.
Sancte Bonifatii 	or.
Sancte Damase 	or.
Sancte Leo 	or.
Omnes sancti sacerdotes 	or.

Nomina martyrum
Sancte Nazari 	or.
Sancte Celse 	or.
Sancte Geruasi 	or.
Sancte Protasi 	or.
Sancte ualentine 	or.
Sancte Abundi 	or.
Sancte Agapite 	or.
Sancte Ypolite 	or.

or.
Sancte Cassiane 	or.
Sancte Faustine 	or.
Sancte Iouitta 	or.
Sancte Domine 	or.
Sancte Antonine 	or.
Sancte Apollinaris 	or.
Sancte uitalis 	or.
Sancte Sebastiane 	or.
Sancte ueriane 	or.
Sancte Secundiane 	or.
Sancte Marcelliane 	or.
Sancte Crispine 	or.
Sancte Crispiane 	or.
Sancte Epymache 	or.

or.
Sancte Feliciane 	or.
Sancte Processe 	or.
Sancte Martiniane 	or.
Sancte Tiburti 	or.
Sancte ualeriane 	or.
Sancte uite 	or.
Sancte Modeste 	or.
Sancte Georgi 	or.
Sancte Fidelis 	or.
Sancte Carpofore 	or.
Sancte Callocere 	or.
Sancte Secunde 	or.
Sancte Martiane 	or.

or.
Sancte Genesi 	or.
Sancte Anastasi 	or.
Sancte Ciriace 	or.
Sancte Minias cum sociis tuis 	or.
Sancte Maurici cum sociis tuis 	or.
Sancte Quintine 	or.
Sancte Dionysi 	or.
Sancte Rustice 	or.
Sancte Eleutheri 	or.
Sancte Neree 	or.
Sancte Archillee 	or.
Sancte Pancrati 	or.
Sancte Abdon 	or.
Sancte Sennon 	or.

or.
Sancte Marcelline 	or.
Sancte Prote 	or.
Sancte Iacinte 	or.
Sancte Magne 	or.
Sancte Hermes 	or.
Sancte Paule 	or.
Sancte Ioannes 	or.
Sancte Alexander 	or.
Sancte Euenti 	or.
Sancte Theodole 	or.
Sancte Firmine 	or.
Sancte Desideri 	or.
Sancte Saturnine 	or.
Sancte Sauine 	or.

or.
Sancte Nabor 	or.
Sancte Felix 	or.
Sancte Cosma 	or.
Sancte Damiane 	or.
Sancte Antime 	or.
Sancte Leonti 	or.
Sancte Euprepi 	or.
Sancti Innocentes 	or.
Sancti Agenenses 	or.
Sancti Quadraginta 	or.
Sancti Septem Fratres 	or.
Sancti Quatuor Coronati 	or.
Omnes sancti martyres 	or.


Sancte Syre 	or.
Sancte Yuenti 	or.
Sancte Crispine 	or.
Sancte Ursecene 	or.
Sancte Epiphani 	or.
Sancte Maxime 	or.
Sancte Hieronime 	or.
Sancte Ambrosi 	or.
Sancte Nicole 	or.
Sancte Augustine 	or.
Sancte Isidore 	or.
Sancte Hylari 	or.
Sancte Leodegari 	or.
Sancte Martine 	or.

or.
Sancte Eusebi 	or.
Sancte Gaudenti 	or.
Sancte Remigi 	or.
Sancte Germane 	or.
Sancte uedaste 	or.
Sancte Cerboni 	or.
Sancte Amande 	or.
Sancte Frigdiane 	or.
Sancte Martialis 	or.
Sancte Donate 	or.
Sancte Blasie 	or.
Sancte Fortunate 	or.
Sancte Pauline 	or.
Sancte Iustine 	or.

or.
Sancte Gandulfe 	or.
Sancte Abunde 	or.
Sancte Albane 	or.
Sancte Seuere 	or.
Sancte Seuerine 	or.
Sancte uictorine 	or.
Sancte Prosper 	or.
Sancte Zenobi 	or.
Sancte Crescenti 	or.
Sancte Eugeni 	or.
Sancte Romule 	or.
Omnes sancti pontifices et confessores 	or.

Nomina monachorum.

or.
Sancte Columbane 	or.
Sancte Paule 	or.
Sancte Antime 	or.
Sancte Basili 	or.
Sancte Maure 	or.
Sancte Placide 	or.
Sancte Equitie 	or.
Sancte Macari 	or.
Sancte Romane 	or.
Sancte Galle 	or.
Sancte Pachomi 	or.
Sancte Custasi 	or.
Sancte Attale 	or.
Sancte Bernulfe 	or.

or.
Sancte Effrem 	or.
Sancte Arseni 	or.
Sancte Honorate 	or.
Sancte Libertine 	or.
Sancte Serene 	or.
Sancte Paphnutie 	or.
Sancte Pastor 	or.
Sancte Ioannes 	or.
Sancte Hilarion 	or.
Sancte Ysaac. 	or.
Sancte Fursee 	or.
Sancte Saba 	or.
Omnes sancti monachi et eremite 	or.


Sancta Felicitas 	or.
Sancta Ferpetua 	or.
Sancta Petronilla 	or.
Sancta Agnes 	or.
Sancta Agatha 	or.
Sancta Lucia 	or.
Sancta Cecilia 	or.
Sancta Anna 	or.
Sancta Christina 	or.
Sancta Constantia 	or.
Sancta Emerentiana 	or.
Sancta Daria 	or.
Sancta Praxedis 	or.
Sancta Sauina 	or.

or.
Sancta Scolastica 	or.
Sancta Thecla 	or.
Sancta Potentiana 	or.
Sancta Iuliana 	or.
Sancta Iustina 	or.
Sancta Eulalia 	or.
Sancta Eugenia 	or.
Sancta Eufemia 	or.
Sancta Margarita 	or.
Sancta Marina 	or.
Sancta Sotheris 	or.
Sancta Mustiola 	or.
Sancta Speciosa 	or.
Sancta Columba 	or.

or.
Sancta Benedicta 	or.
Sancta Anastasia 	or.
Sancta Concordia. 	or.
Sancta Pelagia. 	or.
Sancta Natalia. 	or.
Sancta Prisca 	or.
Sancta Barbara 	or.
Sancta Martina 	or.
Sancta Digna 	or.
Sancta Merita. 	or.
Sancta Rufina. 	or.
Sancta Secunda 	or.
Sancta Potentiana 	or.
Sancta Martha 	or.

or.
Sancta Helena 	or.
Sancta Sophia 	or.
Sancta Anna 	or.
Sancta Susanna 	or.
Sancta Elisabeth 	or.
Sancta Eufraxia 	or.
Sancta Honorata 	or.
Sancta Reparata 	or.
Sancta Romula 	or.
Sancta Redempta 	or.
Sancta Brigida. 	or.
Omnes sancte uirgines 	or.
Omnes sancti et sancte Dei 	or.

parce nobis Domine.
Propitius esto 	libera nos Domine.
Ab omni malo 	libera.
Ab omni iniquitate 	lib.
Ab omni cogitatione praua 	lib.
Ab omni immunditia mentis. et corporis 	lib.
A peccatis nostris 	lib.
Ab ira tua 	lib.
A persecutione inimicorum 	lib.
Ab ira, et odio, et omni mala uoluntate 	lib.
Ab insidiis diaboli 	lib.
Ab insidiis hominum 	lib.
A uentura ira 	lib.
A gladio maligno 	lib.
A gente pagana 	lib.

lib.
A peste et clade 	lib.
A fulgure et tempestate 	lib.
A subitanea, et eterna morte 	lib.
A cecitate cordis 	lib.
A peste, et fame, et gladio 	lib.
A carnalibus desideriis 	lib.
Ab omni immunditia mentis et corporis  	lib.
Ab immundis cogitationibus 	lib.
Ab hostibus uisibilibus et inuisibilibu 	lib.
A uariis languoribus 	lib.
A penis inferni 	lib.
A potestate diaboli 	lib.
A delectationibus carnis. 	lib.
A spiritu libidinis, et immunditiis 	lib.

lib.
A repentina morte 	lib.
A penis inferni  	lib.
Ab omnibus eternis suppliciis 	lib.
A nimia pluuia 	lib.
Per mysterium S. incarnationis tue 	lib.
Per aduentum tuum 	lib.
Per natiuitatem tuam 	lib.
Per baptismum tuum 	lib.
Per ieiunium sanctum tuum 	lib.
Per passionem tuam 	lib.
Per sanctam crucem tuam 	lib.
Per sanctam resurrectionem tuam 	lib.
Per admirabilem ascensionem tuam 	lib.
Per gratiam Spiritus S. paracleti 	lib.

lib.
In aduentu tuo secundo 	lib.
Peccatoris 	te rogamus, audi nos.
Ut parcas nobis 	te rog.
Ut pacem nobis dones 	te rog.
Ut sanitatem nobis dones 	te rog.
Ut ecclesiam tuam regere, et defensare digneris 	te rog.
Ut eam semper exaltare digneris 	te rog.
Ut domnum apostolicum et omnes gradus Ecclesie in sancta religione conseruare digneris 	te rog.
Ut regibus nostris, et principibus pacem et

te rog.
Ut episcopos, et abbates nostros, et omnes congregationes illis commissas in sancta religione conseruare digneris 	te rog.
Ut congregationem nostram in sancta religione conseruare digneris 	te rog.
Ut cunctum populum Christianum, pacem et unitatem, donare digneris 	te rog.
Ut congregationem omnium sanctorum tuorum in tuo sancto seruitio conseruare digneris 	te rog.
Ut compunctionem cordis, et fontem lacrymarum nobis dones 	te rog.
Ut tempora tranquilla nobis dones 	te rog.

te rog.
Ut compunctionem cordis et corporis nobis dones 	te rog.
Ut eris temperiem nobis dones 	te rog.
Ut fructum terre dare et conseruare digneris 	te rog.
Ut fontem lacrymarum nobis tribuas 	te rog.
Ut spiritum penitentie nobis tribuas. 	te rog.
Ut ueram penitentiam nobis concedere et peragere digneris 	te rog.
Ut indulgentiam et remissionem omnium peccatorum nostrorum nobis dones 	te rog.
Ut gratiam sancti Spiritus cordibus nostris clementer infundere digneris 	te rog.
Ut fidem, spem et caritatem nobis dones 	te rog.

te rog.
Ut gratiam tuam nobis dones 	te rog.
Ut ad gaudia eterna nos perducere digneris 	te rog.
Ut misericordia et pietas tua nos custodiat 	te rog.
Ut hic et in perpetuum nos custodire digneris 	te rog.
Ut dies et actus nostros in tua pace disponas 	te rog.
Ut obsequium nostre seruitutis rationabile facias 	te rog.
Ut uitam eternam nobis dones 	te rog.
Ut animas nostras et parentum nostrorum ab eterna damnatione eripias 	te rog.

te rog.

te rog.
Ut oculos misericordie tue super nos reducere digneris 	te rog.
Ut nobis sanctum angelum tuum a tutela mittere digneris 	te rog.
Ut ueniam de peccatis nostris consequi mereamur 	te rog.
Ut inimicos sancte Dei Ecclesie humiliare digneris 	te rog.
Ut gentem paganam confringere digneris 	te rog.
Ut nos famulos tuos in tuo sancto seruitio custodire et confortare digneris 	te rog.
Ut cunctos inimicos et aduersarios nostros humiliare digneris 	te rog.

te rog.
Ut cunctos gradus ecclesiastici ordinis in sancta religione conseruare digneris 	te rog.
Ut fratribus nostris, et omnibus fidelibus infirmis salutem mentis et corporis restituas 	te rog.
Ut in uiam pacis, et caritatis nos dirigas 	te rog.
Ut fratribus nostris, et omnibus fidelibus defunctis requiem eternam donare digneris 	te rog.
Ut gentes, que in sua feritate confidunt, dextera tua conterantur 	te rog.
Ut ciuitatem istam protegere, atque defendere

te rog.
Ut cunctos fideles tuos habitantes in ea conseruare digneris 	te rog.
Ut hodie sine peccato nos custodias 	te rog.
Ut nos exaudire digneris 	te rog.
Ut nobis misereri digneris 	te rog.
Fili Dei, te rog. audi nos. 	
Pastor bone, te rog. audi nos. 	
Redemptor mundi, te rog. audi nos. 	
Saluator mundi, te rog. audi nos. 	
Mediator Dei et hominum, te rog. audi nos. 	
Agnus Dei qui tollis peccata mundi, parce nobis, Domine. 	
Agnus Dei qui tollis peccata mundi, exaudi nos,

Agnus Dei qui tollis peccata mundi, miserere nobis. 	






LITANIAE BYZUNTINAE


Kyrie eleyson. Christe eleyson.Fili Redemptor mundi Deus,Sancta Maria,Sancte Thoma,Sancte Martine,Omnes sancte uirgines,A periculo mortis,Ut omnium in nobis prerogatiuas uirtutum uiuifices,Ut per hoc tu in nobis, et nos in te manere ualeamus,Agnus Dei qui tollis peccata mundi, Dona nobis pacem.

Christe audi nos. 	
Pater de celis Deus, 	Miserere nobis.

miserere nobis.
Spiritus sancte Deus, 	miserere nobis.
Sancta Trinitas unus Deus, 	miserere nobis.

Ora pro nobis.
Sancta mater misericordie, 	ora.
Sancte Michel, 	ora.
Sancte Gabriel, 	ora.
Sancte Raphel, 	ora.
Omnes sancti angeli et archangeli, 	orate pro nobis.
Omnes sancti beatorum spirituum ordines, 	orate.
Omnes sancti celici ciues, 	orate.
Sancte Ioannes Baptista, 	ora.
Omnes sancti patriarche et prophete, 	orate.
Sancte Petre, 	ora.
Sancte Paule, 	ora.
Sancte Andrea, 	ora.
Sancte Ioannes, 	ora.
Sancte Iacobe, 	ora.

ora.
Sancte Iacobe, 	ora.
Sancte Bartholomee, 	ora.
Omnes sancti apostoli, 	orate.
Omnes sancti euangeliste, 	orate.
Omnes sancti discipuli Domini, 	orate.
Omnes sancti innocentes, 	orate.
Sancte STEPHANE, 	ora.
Sancte uincenti, 	ora.
Sancte Laurenti, 	ora.
Sancte Agapite, 	ora.
Sancte Ferreole  , 	ora.
Sancte Ferruci, 	ora.
Sancte Antidi, 	ora.
Omnes sancti martyres, 	orate.

ora.
Sancte Aniane, 	ora.
Sancte Desiderate, 	ora.
Sancte Donate, 	ora.
Sancte Prothadi, 	ora.
Sancte Anatoli, 	ora.
Sancte Nicole, 	ora.
Omnes sancti confessores, 	orate.
Sancta Felicitas, 	ora.
Sancta Perpetua, 	ora.
Sancta Agatha, 	ora.
Sancta Agnes, 	ora.
Sancta Lucia, 	ora.
Sancta Cecilia, 	ora.
Sancta Maria Magdalene, 	ora.

orate.
Omnes Sancti, 	orate.
Propitius esto, 	Parce nobis Domine.
Propitius esto, 	Libera nos Domine.
Ab hoste malo, 	Libera.
A morbo malo, 	Libera.
Ab insidiis diaboli, 	Libera.
A persecutione inimici, 	Libera nos Domine.
A uentura ira, 	libera.

libera.
Ab omni malo, 	libera.
Per crucem tuam, 	libera.
Per resurrectionem tuam, 	libera.
Per ascensionem tuam, 	libera.
Per aduentum Spiritus sancti paracleti, 	libera.
Peccatores, 	Te rogamus audi nos.
Ut pacem nobis dones, 	te rogamus.
Ut iram et indignationem tuam a nobis auferas, 	te.
Ut misericordia et pietas tua nos custodiat, 	te.
Ut nobis spem certam dones, 	te.
Ut fidem rectam nobis tribuas, 	te.
Ut caritatem perfectiam nobis conferas, 	te.
Ut cunctorum in nobis uitiorum monstra mortifices, 	te.

te.
Ut nobis per incarnationem tuam, introitum ad Sancta sanctorum pandas, 	te.
Ut per hoc conscientias nostras purifices, 	te.
Ut per hoc sacrosanctum mysterium, animas et corpora nostra renoues, 	te.
Ut hoc terribile mysterium, non sinas nobis fieri ad iudicium, 	te.
Ut hoc ineffabile sacramentum, mundis manibus tractemus, 	te.
Ut puris mentibus sumamus, 	te.
Ut indulgentiam omnium peccatorum per hoc consequi mereamur, 	te.
Ut per hoc tibi inherere ualeamus, 	te.

Te rogamus audi nos.
Ut gratiam sancti Spiritus, cordibus nostris clementer infundere digneris, 	te.
Ut cunctum populum Christianum, pretiosissimo sanguine tuo redemptum, conseruare digneris, 	te.
Ut nobis locum penitentie dones, 	te.
Ut omnibus fidelibus defunctis requiem eternam dones, 	te.
Ut nos exaudire digneris, 	te.
Fili Dei, 	Te rogamus audi nos.
Agnus Dei qui tollis peccata mundi, Parce nobis Domine. 	
Agnus Dei qui tollis peccata mundi, Libera nos Domine. 	

Christe audi nos. 	




Sequitur oratio.

Per merita horum et omnium sanctorum tuorum, parce Domine, indulge et miserere. Aufer a me quidquid tibi displicet in me. Suscipe sacrificium de manibus meis, placide et benigne. Eripe me de  manibus inimicorum meorum, et a persequentibus me. Illustra faciem tuam super seruum tuum, et saluum  me fac in misericordia tua; non confundar, quoniam inuoco te, qui uiuis et regnas.





LAUDES SEU ACCLAMATIONES Que in Ecclesia Remensi, iuxta antiquum morem, Orationem inter et Epistolam decantabantur.


     Canonici: Christus uincit, Christus regnat, Christus imperat.
    Pueri: Christus uincit, Christus regnat, Christus imperat.
    Canonici: Exaudi Christe.
    Pueri: Domino N. a Deo decreto, apostolico et sanctissimo pape uita.
    Canonici: Saluator mundi.
    Pueri: Tu illum adiuua.
    Canonici: Sancte Petre.
    Pueri: Tu illum adiuua.
    Canonici: Sancte Paule.
    Pueri: Tu illum adiuua.
    Canonici: Exaudi Christe.
    Pueri: Domino N. Christianissimo regi Francorum,  a Deo coronato, magno et pacifico, uita et uictoria.
    Canonici: Redemptor mundi.
    Pueri: Tu illum adiuua.
    Canonici: Sancta Maria.
    Pueri: Tu illum adiuua.
    Canonici: Sancte Michel.
    Pueri: Tu illum adiuua.
    Canonici: Sancte Gabriel.
    Pueri: Tu illum adiuua.
    Canonici: Sancte Ioannes.
    Pueri: Tu illum adiuua.
    Canonici: Exaudi Christe.
    Pueri: Domino N. archiepiscopo salus perpetua.
    Canonici: Sancte Nicasi.
    Pueri: Tu illum adiuua.
     Canonici: Sancte Remigi.
    Pueri: Tu illum adiuua.
    Canonici: Sancte Rigoberte.
    Pueri: Tu illum adiuua.
    Canonici: Exaudi Christe.
    Pueri: Omnibus iudicibus, et cuncto exercitui Francorum uita et uictoria.
    Canonici: Sancte Martine.
     Pueri: Tu illos adiuua.
    Canonici: Sancte Dionysi.
    Pueri: Tu illos adiuua.
    Canonici: Christus uincit, Christus regnat, Christus imperat.
    Pueri: Lux, uia et uita nostra.
    Canonici: Christus uincit, Christus regnat, Christus imperat.
    Pueri: Rex regum.
    Canonici: Christus uincit, Christus regnat, Christus imperat.
    Pueri: Gloria nostra.
    Canonici: Christus uincit, Christus regnat, Christus imperat.
    Pueri: Ipsi soli imperium, gloria et potestas per  immortalia secula seculorum. Amen.
    Canonici: Ipsi soli honor, laus et iubilatio, per infinita secula seculorum. Amen.
    Pueri: Ipsi soli uirtus, fortitudo et uictoria, per omnia secula seculorum. Amen.
    Canonici: Christe audi nos.
    Pueri: Kyrie eleison.
    Canonici: Christe eleison.
    Pueri: Kyrie eleison.
    Canonici deinde et pueri, ante archiepiscopum in solio sedentem genua non adeo demisse flectentes, pergunt:
    Canonici: Te pastorem.
    Pueri: Deus elegit.
    Canonici: In hac sede.
     Pueri: Te conseruet.
    Canonici: Annos uite.
    Pueri: Deus multiplicet feliciter, feliciter, feliciter.
    Canonici: Tempora bona habeas, tempora bona habeas, tempora bona habeas.
    Pueri: Multos annos.







ORATIONES OUAEDAM.




uIII KAL. OCTOBRIS. Pro conceptione S. Ioannis Baptiste.


Oratio. Omnipotens sempiterne Deus, qui instituta legalia et sanctorum preconia prophetarum in diebus conceptionis beati Baptiste Ioannis implesti, presta, quesumus, ut cessantibus significationum figuris, ipsa sui manifestatione ueritas eloquatur. Per, etc.

Secr. Da quesumus, misericors Deus, ut mysticis Ecclesie tue beati Baptiste Ioannis exordiis, et sacris erudita preconiis ad iram uenturi iudicii declinandam dignos salutis fructus iugiter operetur. Per, etc.

Ad comm. Benedic, Domine, plebem tuam, et beati Ioannis Baptiste deprecationibus confidentem  tribue consequi deuotionis auxilium. Per, etc.



uIII. ID. OCTOBRIS. Sancte reparate uirginis.

Concede quesumus, Domine, fidelibus tuis digne sancte Reparate celebrare mysteria, ut qui eius solemnia fideliter exequuntur, et hic experiantur auxilium, et eternitatis effectibus apprehendant. Per, etc.

Secr. Hec dona, petimus Domine, placatus intende, et ut ipsi acceptabiles simus, sacrificium cordis contritione, hec hostia precibus martyris tue Reparate tibi placita consecretur. Per, etc.

Comm. Hec nos communio gratie tue, petimus Domine, tibi reddat acceptos, et diuinis mysteriis instauret nostra corda martyris tue Reparate commemoratio ueneranda. Per, etc.



uIII KAL. NOuEMBRIS. S. Miniatis martyris.


Oratio. Omnipotens sempiterne Deus, qui per gloriosa bella certaminis ad immortales triumphos martyres extulisti Miniatem et socios eius, da cordibus nostris dignam pro eorum commemoratione letitiam, ut quorum corpora pio amore celebramus, eorum precibus adiuuemur. Per, etc.

Secr. Salutare sacrificium, Domine, populus tuus semper exultet, quo et debitus honor sacris martyribus exhibetur, et sanctificationis tue munus acquiritur. Per, etc.

Ad comm. Celebrantes martyrum tuorum Miniatis et sociorum eius beatam passionem, ipsorum nobis, quesumus, fiant intercessione salutaria in quorum natalitiis sunt exsultanter impleta. Per, etc.



ID. NOu. S. Britii confessoris.


Propitiare, Domine, populo tuo, ut quem in frequentatione beati sacerdotis et confessoris tui Britii tribuis interesse, protectione perpetua semper facias esse securum. Per, etc.

Secr. Grata tibi sint quesumus Domine, munera que in beati sacerdotis et confessoris tui Britii commemoratione deferimus, obsecrantes, ut que ore prosequimur, contingamus et mente. Per, etc.

Ad comm. Presta, quesumus, Domine, ut beati sacerdotis et confessoris tui Britii, cuius festiuitatem celebramus, precibus indulgentiam sentiamus. Per, etc.





PeNITENTIALE GERUNDENSE.

Penitentium reconciliatio iuxta antiquam Ecclesie Gerundensis consuetudinem.

 Hora nona decantata, sit episcopus inautus alba stola, cappa, et duo archidiaconi cum eo in albis stolis sine dalmaticis, et subdiaconus unus et acolythi duo simul in albis et cum cruce et candelabris accensis, et cum aqua benedicta: et episcopus ueniat cum illis et cum omni clero usque ad portas ecclesie nichil dicendo. Stentque presentes ibi extra ipsas ianuas ecclesie penitentes qui reconciliandi sunt. Sintque cum illis sacerdotes eorum, qui de conuersatione et emendatione uite ipsorum penitentium, et si digne penitentiam sibi iniunctam pro totis uiribus suis obseruauerint,  et si etiam ipsi sacerdotes ad hoc ex officii sui debito sollicite uigilauerint episcopo uerum testimonium ferant. Dicatque unus archidiaconus excelsa uoce stans extra fores ecclesie cum penitentibus:

Adest, O uenerabilis pontifex, tempus acceptum, dies propitiationis diuine et salutis humane quo mors interitum et uita eterna accepit principium: quando in uineam Domini Sabaoth sic nouorum plantatio facienda est, ut purgetur exsecratio uetustatis. Quamuis enim ad uiam bonitatis et pietatis  Dei nichil temporis uacet, nunc tamen largior per indulgentiam est remissio omnium peccatorum, et copiosior per gratiam assumptio renascentium. Augemur regenerandis; crescimus reuersis. Lauant aque, lauant lacryme. Inde est gaudium uocatorum, hinc letitia de absolutione penitentium. Inde est quod supplices tui postquam in uarias criminum formas, neglectum mandatorum celestium et morum probabilium transgressione ceciderunt, humiliati atque prostrati prophetica uoce clamant dicentes: Peccauimus cum patribus nostris, iniuste egimus, iniquitatem fecimus; miserere nostri, Domine, miserere nostri; et euangelicam uocem non frustra aure capientes: Beati qui lugent, quoniam ipsi consolabuntur, manducauerunt, sicut scriptum est, panem doloris;  lacrymis stratum rigauerunt, cor suum luctu, corpus suum afflixerunt ieiuniis, ut animarum reciperent quam perdiderant sanitatem. Unicum itaque est penitentie suffragium, quod et singulis prodest, et omnibus in commune succurrit.

Hoc finito, stet episcopus in ostio ecclesie et faciat exhortationem ad penitentes. Sed quia dies hec per ipsa hodierna opera medicine nostri Redemptoris, que nobis euangelica lectio representat, dies est remissionis et gratie, ipsis ingemiscentibus et magnis lacrymis et profundis suspiriis morum emendationem promittentibus, penitentie pondus usque in octauas Pentecostes misericorditer relaxet, et dicat hanc antiphonam cum cantu: uenite, uenite, uenite, filii; et chorus respondeat: Audite me, timorem Domini  docebo uos. Et diaconus ex parte penitentium dicat: Flectamus genua. Deinde dicat alter diaconus: Leuate. Et secundo repetat episcopus: uenite, uenite, uenite, filii; et chorus: Audite me, timorem Domini docebo uos. Et archidiaconus: Flectamus genua; et alter: Leuate. Et episcopus: uenite, uenite, uenite, filii. Et chorus: Audite me, timorem Domini docebo uos. Et archidiaconus: Accedite ad eum et illuminamini, et facies uestre non confundentur. Quo finito, dicat clerus diuisus per chorum iuxta episcopum totum psalmum: Benedicam Dominum in omni tempore; et interim dum psalmus iste cantatur, penitentes corruant ad pedes episcopi, sicque prostrati iaceant, quoadusque psalmus finiatur . Quo dicto, innuat  episcopus alteri diacono dicente: Leuate; et statim surgant penitentes, et dum offeruntur episcopo a presbyteris suis ut eos ipse matri Ecclesie reconciliet, accipiat unum ex ipsis penitentibus, et interroget suum presbyterum dicens: Dignus est reconciliari ? Presbyter: Dignus. Et dicat episcopus: Tecum maneat; et det penitenti pacem dicens: Pax tecum. Et postea ab ipso penitente ceteri similiter omnes penitentes osculum pacis accipiant. Et statim episcopus interroget iterum uniuersaliter omnes  reliquos sacerdotes de singulis suis propriis penitentibus dicens: Digni sunt reconciliari? R\ Presbyteri: Digni. Et dicat eis episcopus: uobiscum maneant. Et sic intrent omnes in ecclesia, cantore incipiente hanc antiphonam: Cor mundum. Cum psalmo Miserere mei, Deus. Alter psal.: Miserere mei, Deus, quoniam conculcauit. Alter psalm.: Miserere mei, Deus, miserere mei. Postquam autem omnes reconciliandi in ecclesia fuerint introducti, episcopus ante altare prosternatur cum ministris suis et penitentibus. Finitis uero predictis psalmis cum antiphona, dicatur: Kyrie eleison et Pater noster. Et episcop.: Domine, non secundum peccata nostra, etc. R\. Neque secundum, etc. Domine, ne memineris iniquitatum, etc. R\. Cito anticipent nos, etc. Oremus. Adesto, Domine,  supplicationibus nostris, et me, qui etiam medicina tua primus indigeo, clementer exaudi; et quem non electione meriti, sed dono gratie tue constituisti operis huius ministrum, da fiduciam tui muneris exsequendi, et ipse in nostro ministerio quod tue pietatis est, operare. Per, etc. Oratio ad reconciliandum: Presta, quesumus, Domine, famulis tuis penitentie fructum, ut Ecclesie tue, a cuius integritate deuiarant peccando, admissorum reddantur innoxii ueniam consequendo. Per, etc. Alia: Deus humani generis benignissime conditor et misericordissime reformator, qui hominem inuidia diaboli ab eternitate deiectum unici Filii tui sanguine redemisti, uiuifica hos famulos tuos quos tibi nullatenus mori desideras, et qui non derelinquis deuios, assume  correctos. Moueant pietatem tuam, quesumus, Domine, horum famulorum tuorum lacrymosa suspiria. Tu eorum medere uulneribus. Tu iacentibus manum porrige salutarem, ne Ecclesia tua aliqua corporis sui portione uastetur, ne grex tuus detrimentum patiatur, ne de familie tue damno inimicus exsultet, ne renato lauacro salutari mors secunda possideat. Tibi ergo, Domine, supplices preces, tibi fletum cordis effundimus. Tu parce confitentibus, ut sic in hac mortalitate peccata sua te adiuuante defleant, qualiter in tremendi iudicii die sententiam eterne damnationis euadant, et nesciant quod terret in tenebris, quod stridet in flammis, atque ab erroris uia ad iter reuersi iustitie, nequaquam ultra uulneribus saucientur, sed integrum sit eis atque perpetuum  et quod gratia tua contulit, et quod misericordia tua reformauit. Per eumdem, etc. Alia oratio: Maiestatem tuam supplices deprecamur, omnipotens Deus, ut his famulis et famulabus tuis longo squalore penitentie maceratis miserationis tue ueniam largiri digneris, ut nuptiali ueste recepta ad regalem mensam unde eiecti fuerant mereantur introire, per, etc. Ultima, ut in ordine recommendationis uel in extrema unctione.





NECROLOGIUM GERUNDENSE Ex Adonis Martyrologio seculo XI exarato, et in ecclesia Gerundensi asseruato, desumptum.


 III Idus Ianuarii. Eodem die obiit Berengarius Terrachonensis archiepiscopus anno MXCIX.

Iu Kal. Martii. Eodem die obiit Raymundus comes anno dominice trabeationis XuI post M.

II Kalend. Mart. Eodem die obiit Senderedus archipresbyter anno DCCCCLXuI.

Xu Kal. Maii. Eodem die obitum Arnulphi illustrissimi episcopi Gerundensis anno Domini DCCCCLXX, qui rexit Ecclesiam ann. Xu, mens. uII, dieb. et uII, f. anno Xu, quod sumsit Lotharius rex Francorum exordium

IX Kal. Maii. Eodem die anno CXI post millesimum obiit Ermengaudus Elenensis presul.

uIII Kal. Iunii. Anno incarnationis Dominice LXXuI post millesimum, era MCXIu, indictione XIII, obiit  domnus Remundus Berengarii comes Barchinonensis et marchio.

Iu Idus Iulii. Eodem die obiit Petrus Pontii huius sedis archileuita, qui obiit in expeditione Hierosolymitana anno XCuIII post millesimum ab incarnatione  Domini.

Kal. Aug. Eodem die obiit P. G.  episcopus, qui ualde diligens Gerundensem sedem exercens, qui in ea diuersi honoris ordinem ob Dei genitricis amorem uocatione diuina uitam meruit celibem.

XII Kal. Sep. Eodem die obitum Atoni episcopi et Ermengaudi comitis. Eodem die obit Guillelmus Guifredi anno Dominice incarnationis MLXuII.

III Non. Sep. Eodem die obiit Bernardus Umberti huius sedis episcopus anno Dom. incarn. CXI post millesimum.

u Idus Oct. Eodem die obiit Sicardis mater Bernardi episcopi.

Xu Kal. Dec. Eodem die obiit Berengarius Gerundensis  episcopus ann. XCIII post millesimum ab incarn. Domini.

Nonis. Dec. Obiit Raymundus Berengarii comes Barchin.





MISSA AETHIOPUM QUAE ETIAM APPELLATUR CANON UNIuERSALIS.




IN NOMINE PATRIS, ET FILII ET SPIRITUS SANCTI. AMEN.


Chorus incipit: Alleluia.

Ego autem in multitudine misericordie tue, introibo in domum tuam.

Adorabo ad templum sanctum tuum, in timore tuo.

Confitebor tibi, Domine, in toto corde meo, quoniam exaudisti uerba oris mei.

In conspectu angelorum psallam tibi, adorabo ad templum sanctum tuum.

Sacerdotes tui induantur iustitiam, et sancti tui exsultatione exsultent.

Asperges me, Domine, hyssopo, et mundabor; et lauabis me, et super niuem dealbabor.

Amplius laua me ab iniquitate mea, et a peccato  meo munda me.

Et ab alienis parce seruo tuo.

 Panem celi dedit eis.

Panem Angelorum manducauit homo.

Lauabo inter innocentes manus meas, et circumdabo altare tuum, Domine.

Circuiui, et immolaui in tabernaculo eius hostiam uociferationis.

Parasti in conspectu meo mensam aduersus eos qui tribulant me.

Impinguasti oleo caput meum, et calix meus inebrians quam preclarus est!

Calicem salutaris accipiam, et nomen Domini inuocabo.

Benedictus, qui uenit in nomine Domini! Benediximus uobis de domo Domini.

Salue, mater nostra, Ecclesia sancta, munita  pariete, ornata topazio. Mater nostra, Ecclesia, salue.

 Tu es uas illud puri auri, in quo erat manna absconditum, et tu es tabernaculum panis, descendens de celo, prebens omnibus uitam in seculum.



IN NOMINE PATRIS, ET FILII, ET SPIRITUS SANCTI. AMEN.

Ante omnia sacerdos dicit orationes sequentes pro ecclesia, et altari et indumentis eorum:

Domine, Deus noster, tu es solus sanctus, qui omnibus tua occulta uirtute sanctificationem dedisti. Sic te, Domine, supplices exoramus ut hanc ecclesiam, et super hoc altare, et super omnia ad sacra mysteria preparata, Spiritum sanctum mittere digneris; et iterum benedic, sanctifica, et ab omni macula et pollutione munda ea, et nichil incredulitatis et immundi in eis remaneat. Fac huic ecclesie et  altari res mundas et electas, sicut argentum igne examinatum, probatum, et purgatum septuplum. Perfice ut super ea sit mysterium Patris, Filii, et Spiritus sancti, nunc, et semper, et in secula seculorum. Amen.

Finita oratione, uestitur altare, et preparantur omnia ad sacrificium, et sequitur:

Domine, Domine Deus, scrutator cordis omnium, qui manifestas abscondita, et omnia, et singula cognoscis; tu es sanctus, quiescens super sanctos. Tu solus sine peccato, potens delere peccata. Tu scis, Domine, quod huic mysterio sancto, quod ex te procedit, immundus sum; non est mihi facies appropinquandi, neque os laudem tuam sanctam aperiendi, et gratias agendi. Sed solum propter multitudinem  miserationum tuarum parce mihi, Domine, quia peccator sum. Presta et concede mihi, Domine,  et mitte desursum, Domine, fortitudinem tuam, ut tua sancta mysteria dignus efficiar consummare propter uoluntatem et letitiam cordis tui. Fiat incensum et oblatio ista bonus odor in conspectu tuo, et tu, Domine noster, et Saluator noster Iesu Christe, sis nobiscum, et benedic nos. Tu es ille qui deles peccata nostra, et illuminator anime nostre, uita, potentia nostra, et introitus noster; tibi agimus gratias usque ad sedem tuam, nunc, et semper, et in secula seculorum. Amen.



Oratio super patenam.

Domine Deus noster, Iesu Christe, qui super  lignum sancte crucis manus tuas extendisti, sic super istam patenam extende, qua tuum sacrum corpus ministratur; Benedic + nunc, sanctifica et munda eam, ut corpus tuum sanctum in ea perficiatur, in hac ecclesia sancta et apostolica, quoniam tibi gloria, et Patri tuo celesti, cum Spiritu sancto uitali, nunc, et semper, et in secula seculorum. Amen.



Oratio super calicem.

Domine, Deus noster Iesu Christe, , qui uere Deus et homo factus es, et nunquam a tua diuinitate separatus fuisti, et sanguinem tuum pretiosum propter fragilem creaturam tuam uoluntarie  effudisti, fac nunc ut manus tue sint super hunc calicem. + Benedic, + sanctifica, + et purifica eum, ut in eo sanguis tuus sanctus consecretur, in hac ecclesia tua apostolica. Tibi gloria, cum optimo Patre tuo, et Spiritu sancto, nunc, et semper, et in secula seculorum. Amen.

Benedictio, puritas, + et dulcedo omnibus sanguinem tuum pretiosum sumentibus, alitheos uere. Amen.



Oratio super coclear per quod lancea crucis significatur.

Domine Deus noster, qui Isaie prophete et famulo tuo ut cerneret seraphim, carbonem ignitum de sacrificio forcipe suscipientem, et labia eius mundantem, concedere dignatus es, sic Pater omnipotens,  Dominus noster, et Deus noster, continens omnia, concede ut manus tue sint super hanc lanceam, ut corpus et sanguinem pretiosum Filii tui unici Domini nostri, et Dei, et Saluatoris nostri Iesu Christi, digne ministrare possit. Benedic nunc, + sanctifica, + et purifica + eam, da ei uirtutem et gloriam, sicut forcipi illi. Tibi gloria cum Filio tuo unico, cum Spiritu sancto, nunc, et semper, et in secula seculorum. Amen.

uirtus, + benedictio, + sanctificatio sancte Trinitatis, in hanc ecclesiam sancti N. de Sceua  . Tibi gloria cum Filio tuo, et Spiritu sancto, nunc, et semper, et in secula seculorum. Amen.



Oratio super arculam in qua ponitur hostia pro sacrificio.

 Domine Deus noster, qui in monte Sinai Moysi seruo et prophete tuo precepisti ut electa congregaret, quorum usus erat in ministerio altaris, arce, et sanctuarii in tabernaculo tuo, nunc, Domine, Deus noster omnipotens, presta ut manus tue sint super hanc arculam, et imple eam uirtute, fortitudine et puritate et gratia Spiritus sancti ad gloriam tuam, ut in ea perficiatur corpus unici Domini nostri, Dei nostri, et Saluatoris, Iesu Christi, in hac sancta ecclesia apostolica. Tibi gloria, et Filio tuo unico, et Spiritui sancto, nunc, et semper, et in secula seculorum. Amen.

+ Sanctificationem acceptabilem, remissionem peccatorum concedat nobis Deus Pater, cui laus, et honor, nunc, et semper, et in secula seculorum.  Amen.

Quando sacerdos offert hostiam super altare, dicit orationem sequentem:

Domine, Deus noster, qui suscepisti sacrificium Abel in deserto, et Ne in ara, et Abrahe in summitate montis, et Elie in monte Carmeli, et Dauid in area Orna Iebusei, et oblationem paupercule uidue in templo sancto, sic oblationem meam, et omnium famulorum famularumque tuarum, offerentium in nomine sancto tuo, suscipe, ut pro meis et eorum peccatis sit redemptio. Et sicut nos offerimus, ita mercedem nobis retribue in presenti seculo, et in futuro, et in secula seculorum. Amen.



Oratio, quando ponitur uinum et aqua in calice, a diacono.


uere Christe, Deus noster, et Domine noster, qui ad nuptias in Cana Galilee uocatus fuisti, et eas benedixisti, et de aqua uinum fecisti; similiter fac, et + benedic, + sanctifica, et + purifica hoc uinum in conspectu tuo; et fiat exsultatio et uita anime et corpori nostro, et in omni tempore nobiscum permaneant Pater, Filius, et Spiritus sanctus, quia non habemus alios deos preter te, Domine. Imple igitur nos uino exsultationis, salutis, et letitie, uite, intellectus, et consilii Spiritus sancti, in secula seculorum. Amen. + Benedictus Dominus Deus, Pater omnipotens. + Benedictus Filius unigenitus, iehsu Christus, qui natus est de Maria uirgine. + Benedictus  Spiritus Paracletus, Deus noster, quibus Patri, et Filio, et Spiritui sancto, uera fortitudo in secula seculorum. Amen.

Postea replicet super calicem orationem.

Domine, Deus noster, qui suscepisti, etc. Ut supra, in offerendo hostiam.

Dicit sacerdos cantando et extendendo palmas sursum, ita tamen quod caput non excedant:

Unus Pater sanctus, unus Filius sanctus, et unus Spiritus sanctus.

Populus respondet: Amen.

Sacerdos, cantando dicit: Laudate Dominum, omnes gentes, laudate eum, omnes populi, quoniam confirmata est super nos misericordia eius, et ueritas Domini manet in eternum. Gloria Patri, etc.

 Dicit diaconus: Surgite ad orationem.

Populus: Domine, miserere nostri.

Sacerdos: Pax uobis.

Populus: Et cum spiritu tuo.

Sacerdos, in gratiarum actionem, dicit orationem sequentem:

Gratias agamus benefactori nostro, Domino misericordi, Patri Domini Dei, et Redemptoris nostri Iesu Christi, quia protexit nos, auxiliatus est nobis, custodiuit, et commendatos nos sibi reddidit, attraxit, amplexus est, confirmauit, et peruenire nos fecit ad hanc horam; rogemusque ipsum, ut etiam custodiat nos in hac die sancta, in omni tempore uite nostre, et in omni pace, omnipotens Deus noster.

Diaconus dicit: Orate.

 Sacerdos autem sequitur: Domine, o Domine, Pater bone et omnipotens, Pater Domini Dei, et Redemptoris nostri Iesu Christi, laudamus te super omne opus, pro omni opere, et in omni opere, quia protexisti nos, auxiliatus es nobis, custodisti nos, et commendatos tibi nos reddidisti; attraxisti et amplexus es; confirmasti et peruenire fecisti usque ad hanc horam. Petimus quoque, et quesumus a bonitate tua, o amator generis humani.

Diaconus dicit: Petite et rogate ut parcat nobis Dominus, et misereatur nostri, et suscipiat orationem que pro nobis fit a sanctis suis; et faciat nos dignos ut que prestat accipiamus; et sumamus  de participatione et sacramento suo benedicto ut dimittantur nobis peccata nostra.

Sacerdos subsequitur: Ut perducamus hunc diem sanctum in omni tempore uite nostre, in omni pace, cum timore tuo. Omnem inuidiam, et omnem tentationem, et omne opus Satane, consilium hominum malorum, insultationes inimici absconditas et manifestas, elonga et expelle a me et ab uniuerso populo tuo, et ab hoc loco sancto tuo. Omnia bona, quidquid utique prestat et iuuat, impetra eis per nos, quia tu es qui dedisti nobis potestatem ut calcaremus serpentem, et scorpionem et omnem uim inimici; ne inducas nos, Domine, in tentationem, sed redime et libera nos ab omni malo per gratiam et misericordiam et amorem erga humanum genus Filii tui  unici, Domini Dei et Redemptoris nostri Iesu Christi, cum quo, tibi una cum sancto Spiritu, et gloria, et potestas, nunc, et semper, et in secula seculorum. Amen.

Pro offerentibus munera, sacerdos:

Iterum rogemus omnipotentem Deum, Patrem Domini, Dei et Redemptoris nostri Iesu Christi, pro iis qui obtulerunt munera sancte, unice, que est super omnes, Ecclesie, sacrificium scilicet primarum decimarum gratiarum actionis signum et monimentum; seu autem quis multum obtulerit, seu parum, seu secreto, seu palam, seu uolens et non habens, omnium amplectatur uoluntatem qui celestem Spiritum donat, et in quo omnium bonorum operum est potestas, Dominus, Deus noster.

 Caute ista lege, nam si uox Spiritus, sit in recto, dicet filium esse Spiritum Sancti, id est Patris, tuncque uox Spiritus capietur essentialiter, ut est communis tribus personis, non personaliter. Si uero sit in obliquo, certissimum est Christum secundum diuinitatem nullo pacto esse Filium Spiritus sancti, nisi nomen Spiritus sancti essentialiter sumatur, nempe pro Patre, que tamen est insolens et aliena locutio. Neque uero secundum humanitatem dici posse Christum filium Spiritus sancti docent theologi. uide sanctum Thomam, part. III, q. 32, art. 3.

Diaconus dicit: Orate pro iis qui obtulerunt munera.

Sacerdos: Domine, Deus omnipotens, rogamus te et quesumus pro iis qui obtulerunt dona sancte,  unice, que super omnes est, Ecclesie, seu multum obtulerint seu parum, siue secreto siue palam, siue uolentes et non habentes, omnium uoluntatem acceptans, da unicuique eorum, pro premio, benedictionem per unicum Filium tuum, cum quo tibi et sancto Spiritui est gloria et potestas, nunc, et semper, et in secula seculorum. Amen.

Oratio oblationis sacre: O princeps noster, Iesu Christe, cuius substantia creata non est, sed es purum uerbum; tu es Filius Patris et Spiritus sancti. Tu es panis uite, descendens de celo, qui antequam uenires, eras in figura Agni immaculati pro redemptione mundi. Nunc bonitatem tuam super hunc panem et calicem in hoc altare portatile ostendas.  + Benedic, + sanctifica, + munda, et transfer panem hunc in carnem tuam immaculatam; et uinum hoc, in sanguinem tuum pretiosum. Fiat sacrificium ardens et acceptabile, medela et salus anime et corpori nostro; quia tu es Rex noster et Christus Deus noster, omni laude, reuerentia, et gloria tibi gratias agimus; cum Patre tuo celesti, Spiritu sancto uitali, nunc, et semper, et in secula seculorum. Amen.

Diaconus: Flectite genua.

Populus: Ante te, Domine, flectimus, et te laudamus.

Coadiutor sacerdotis dicit quod sequitur:

Domine, Domine, Fili unice, Iesu Christe, uerbum Dei Patris, qui nobis per tuam salutiferam et uitalem  passionem, peccatorum nostrorum uincula omnia dirupisti, qui in discipulorum sanctorum, immaculatorum ministrorum tuorum faciem insufflasti, dicendo: Accipite Spiritum sanctum: quorum remiseritis peccata remittuntur eis, et quorum retinueritis, retenta sunt; presta, Domine, sicut eis hoc officium sacerdotale Ecclesia sancta tua, cum potestate ligandi et absoluendi in omni tempore peccata et uincula iniquitatum nostrarum, tribuisti, ita bonitatem et clementiam tuam imploramus, o amator hominum, ut absoluant nos seruos tuos, et parentes, fratres, sorores, et amicos nostros, et me peccatorem, et omnes capita sua inclinantes ante conspectum tuum in hoc sacrificio sancto tuo; dirige nos, Domine, in uiam misericordie tue; disrumpe et frange  omnia uincula peccatorum nostrorum.

O Domine, si scienter aut ignoranter, aut malitia cordis, leuitate spiritus, aut inclinatione et macula carnis, factis, uerbis, et temporibus peccauimus tibi, parce, Domine, quia scis fragilitatem nostram. O optime Domine uniuersi, et amator hominum, concede nobis remissionem peccatorum nostrorum. + Benedic, et + sanctifica, + mundifica et odorifica, et fac nos liberos et absolutos. Absolue pontifices, principes, et reges nostros; patriarchas, archiepiscopos, episcopos, sacerdotes, diaconos, et ministros nostros, et populum tuum, parentes et fratres nostros. Memento, Domine, dormientium principum, pontificum, regum, patriarcharum, archiepiscoporum, episcoporum, sacerdotum, diaconorum, et ministrorum tuorum,  parentum nostrorum, et omnium in recta fide quiescentium, et imple nos timore nominis tui, et dirige nos facere uoluntatem tuam. Sit tibi gloria, et honor, quia tu solus eis dignus es, in secula seculorum. Amen.

Serui tui hodie ministrantes, sacerdos, diaconus, et omnes ministri, populus, et ego pauper seruus tuus et peccator, absoluamur per os Trinitatis sancte Patris, Filii et Spiritus sancti et beate Marie celi secundi, Matris Dei: per os Michelis, Gabrielis, et omnium archangelorum, et nonaginta nouem ordinum angelorum, et mille millium ministrantium, et quorum nomina numerare nescimus; et quatuor animalium, et uiginti quatuor seniorum, et primorum  sanctorum patrum; et quindecim prophetarum, et duodecim eorum filiorum; et per os duodecim apostolorum, et sancti Iacobi episcopi Hierosolymitani, et sancti Pauli, Timothei, Sylle, Barnabe, Titi, Philemonis, Clementis, et omnium septuaginta duorum discipulorum, et quingentorum suorum sociorum: et per os sancti Marci diuinitatem clamantis, et aliorum euangelistarum; et per os trecentorum et decem et octo episcoporum, qui pro recta fide in synodo Nicena congregati fuerunt, et centum quinquaginta in Constantinopolitana, et ducentorum in synodo Ephesina; et per os pontificis nostri Sauiros, Ioannis Chrysostomi oris aurei, Cyrilli, Basilii, Theophili, Athanasii, Gregorii, et pontificum nostrorum, Matthei, Gabrielis, Ioannis, Salame,  Bartholomei, Isaac, Marcii, et per os Ecclesie unice que congregata fuit per apostolos sanctos; et per me peccatorem absoluamini, et impleamini gratia ad gloriam et honorem, Patris, Filii, et Spiritus sancti. Amen.

Hic, sacerdos declarat epacta, aureum numerum, mobilia et immobilia festa, indulgentias, et omnes ritus et ceremonias a principio usque ad finem, et in uiuorum et defunctorum memoriam effundit incensum, et prosequitur hanc orationem ponendo ter incensum in thuribulo, dicens:

+ Benedictus Pater omnipotens. + Benedictus Filius unicus iehsu Christus. + Benedictus Spiritus Paracletus, quibus nunc, et semper honor, et gloria. Amen.

 Deinde circumcirca altare incensando, dicit:

Alleluia Patri, Alleluia Filio, Alleluia Spiritui sancto, nunc, et semper, et in secula seculorum. Amen.

+ O Deus in eternum; tu es ante et post, qui cares principio et fine, magnus in prouidentia, potens in opere et prudens in consilio, que omnia in omnibus demonstratur. Oramus, et supplices te rogamus, Domine, ut in hac die nobiscum maneas, et faciem tuam super nos ostendas; nobiscum habita, dele peccata et iniquitates nostras que uoluntarie et inuoluntarie, scienter et ignoranter fecimus, munda cor nostrum, et sanctifica animam nostram. Permitte nos tibi appropinquare. Oblatio, et gratiarum sacrificium, incensum spirituale intret et ascendat in  conspectu sanctitatis tue.

Cum incensat altare, dicit orationem:

Memento, Domine, unice Ecclesie tue sancte apostolice, et congregationis tue, quam possedisti ab initio. Memento, Domine, principis nostri, N., et antistitum Patrum nostrorum, patriarcharum, archiepiscoporum, episcoporum, sacerdotum, diaconorum, et omnium apostolice fidei cultorum. Memento, Domine, regis nostri, N., et omnium regum Christianorum, parentum, famulorum famularumque tuarum, fratrum et sororum omnium fidelium dormientium, et in signo recte fidei quiescentium. Memento, Domine, congregationum nostrarum, et benedic eis.

 Diaconus dicit: Surgite in orationem.

Sacerdos: Pax uobis.

Populus: Et cum spiritu tuo.

Sacerdos, magna uoce sequitur, ter: Adoramus Patrem, Filium, et Spiritum sanctum, trinum et unum.

Populi replicant idem ter.

Sacerdos sequitur: Pax tibi, sancta Ecclesia, habitatio pacis. Salue, uirgo Maria, Dei genitrix, tu es thuribulum aureum, que carbonem ignitum portasti. Benedictus qui eum de sanctuario recipit, quia uere uerbum Dei ipse est, qui peccata remittit et culpam delet, et ex te homo factus est, et Patri seipsum uerum incensum et pretiosum sacrificium obtulit. Adoramus te, Christe, cum Patre tuo optimo et misericorde, et Spiritu tuo uitali, quia tu uenisti, et liberasti  nos.

Populus replicat idem.

Postea coadiutor sacerdotis sequitur orationem:

Domine intelligentie, et annuntiator sapientie que prius nobis abscondita erat, eam manifestasti, Domine largitor uerbi exsultationis et letitie, predicantibus magnificentiam uirtutis tue. Tu es qui Paulum, multitudine bonitatis tue, uocasti, qui prius erat persecutor Ecclesie, et constituisti eum uas electionis regni tui, et Euangelii apostolum et predicatorem elegisti, et concionatorem regni tui.

O Christe, Deus noster, tu es optimus amator hominum, concede nobis, quesumus, sapientiam, intelligentiam, scientiam et intellectum, que semper nobiscum permaneant, ut sapiamus, intelligamus,  sciamus et perspiciamus Scripturam sanctitatis tue, que in conspectu tuo legitur. Sicut dono dedisti Paulo, et dignum tanta gratia eum fecisti, ita nos, quesumus, quoque dignos fac, caput uite, ut eum imitemur, et in uiam eius ambulemus, et eius uestigia sequamur, et nomen tuum sanctum laudemus, et in cruce tua in omni tempore gloriemur, sicut et ipse semper gloriatus fuit. Tibi uirtus, regnum triumphus, magnificentia, honor, et gloria, in secula seculorum. Amen.

Diaconus antequam legatur Epistola, dicit: Omnes qui non amant Dominum nostrum, et in natiuitatem suam minime credunt, et in sanctam Mariam uirginem, anathema sint usque ad aduentum eius.

Deinde legitur Epistola Pauli, que occurrit, et  usquelibet secundum diem occurrentem. Lecta Epistola, dicit diaconus:

Gloria Patris, amor Filii, et donum Spiritus sancti, que descenderunt super apostolos benedictos et mundos in Sion loco sancto, duplicentur super nos, Christianos, in secula seculorum. Amen.

Populus: O bone minister, sancte Paule, sanator infirmorum, qui coronam recepisti, ora et intercede pro nobis, ut liberetur anima nostra propter multitudinem miserationum Iesu Christi, et sancti nominis sui.

Dicit diaconus: Surgite ad orationem.

Populus: Domine, miserere nostri.

Sacerdos: Pax uobis.

 Populus: Et cum spiritu tuo.

Sacerdos sequitur orationem signatam sub signo + ut supra, incipientem: O Deus, in eternum tu es, etc.

Minister siue subdiaconus, ante Epistolam dicit: De Epistola Petri, siue alterius apostoli: Discipulus et apostolus Domini, et Saluatoris nostri Iesu Christi, cuius oratio et benedictio sit super nos semper. Amen.

Postea magna uoce dicit Epistolam.

Finita et lecta Epistola, diaconus sequitur:

Fratres mei, nolite diligere mundum, neque ea que sunt in mundo, quoniam omne quod est in mundo, concupiscentia est carnis, concupiscentia oculorum, et superbia uite; que non ex Patre, sed ex mundo est; et mundus transit, et concupiscentia  eius. Qui autem facit uoluntatem eius manet in eternum.

Dicunt populi: Sanctus trinus et unus in substantia tua, custodi congregationem nostram, propter sanctos electos tuos et discipulos tuos, consolare nos per misericordiam tuam, et propter nomen sanctum tuum.

Dicit diaconus: Surgite in orationem.

Populus: Domine, miserere nobis.

Sacerdos: Pax uobis.

Populus: Et cum spiritu tuo.

Sacerdos: Domine, Dominus noster, et Deus noster; tu es qui apostolis tuis sanctis mysterium glorie Christi tui manifestasti, et magna et innumerabilia dona eis tribuisti, diuitias et secreta misericordie  tue, eos ad predicandum misisti. Propitius esto, Domine, et concedere dignare, facere nos participes et consortes hereditatis eorum, et ambulare et sequi uestigia eorum. Presta, quesumus, ut in omni tempore eis similes simus, et in eorum amore fortificemur, et eorum labores participemus. Custodi, Domine, Ecclesiam Christianam sanctam, in bona adoratione, que edificata et fundata fuit per apostolos sanctos.

Sacerdos sequitur erga populum:

+ Benedic gregi, et agnis tuis, multiplica, Domine, hanc uuarum uitem, quam per manus tuas sanctas, per Dominum nostrum Iesum Christum, plantasti; cui, et tibi, et Spiritui sancto gloria et potentia, et nunc, et semper, et in secula seculorum.  Amen.

Hic sacerdos ponit incensum in thuribulo, dicens:

Domine, Deus noster, qui sacrificium Abrahe patris nostri suscepisti, et pro uice et saluatione Isaac filii eius, agnum descendere fecisti; sic, Domine, odorem istius incensi suscipe, et sicut sacrificium illius agni recepisti, ita, Domine, mitte diuitias gratie et misericordie tue. Fac nos puros et mundos ab omnibus malis odoribus peccatorum, et tue uirtutis et maiestatis dignos in laude munditie tue. O amator hominum, fac nos iustos sine macula, cum letitia omnibus diebus uite nostre.

Sequitur: Memento, Domine, unice Ecclesie tue sancte, que de fine usque ad finem, in toto orbe  terrarum, in apostolis tuis congregata fuit. Letare, Domina, quia salutem sanctam deprecamur. O uirgo, Mater Dei et Christi, in omni tempore effer sursum et in altum orationem nostram apud electos Filii tui, ut remittantur peccata nostra. Letare, Domina, quia peperisti nobis lumen uerum, Iesum Christum, Dominum nostrum. Ora pro nobis apud eum, ut misereatur anime nostre; ora pro nobis in conspectu throni Filii tui, Iesu Christi. Letare, Immaculata, uere Regina. Letare, Gloria nostrorum parentum, quia peperisti nobis Emmanuelem. O uere mediatrix ante Dominum nostrum Iesum Christum, te supplices exoramus ut memor sis nostri. Ora pro nobis ut deleantur iniquitates nostre.

Coadiutor sacerdos, antequam legantur Acta apostolorum:  Hoc est opus et dicta nostrorum Patrum, apostolorum sanctorum et immaculatorum. Gratia Spiritus sancti, et misericordia duplicetur super nos, et omnes Christianos. Amen.

Postea legitur ex Actis apostolorum, secundum diem occurrentem. Finita lectione, sequitur:

uerba Domini magna, multiplicata in Ecclesia sancta, populos credentes in Dominum Iesum Christum multiplicauerunt, cui gloria in secula seculorum.

Populus respondet: Amen.

Postea sequitur: Sanctus, sanctus, sanctus, Dominus Pater omnipotens, Sanctus, sanctus, sanctus, unicus iehsu Christus Filius, uerbum Patris. Sanctus, sanctus, sanctus, Spiritus sanctus, sciens  omnia.

Dicit diaconus: Surgite in orationem.

Populus: Domine, miserere nobis.

Sacerdos: Pax uobis.

Populus: Et cum spiritu tuo.

Sacerdos: Domine, Deus noster, Iesu Christe, qui dixisti discipulis tuis sanctis et electis: Multi prophete et iusti desiderauerunt uidere que uos uidetis, et audire que auditis, et non uiderunt neque audierunt, sed beati oculi uestri et aures uestre, uidentes et audientes; sic nos fac dignos audire et facere uerba Euangelii tui sancti, per orationes et preces sanctorum tuorum.

Diaconus dicit: Orate.

Sequitur sacerdos: Memento iterum, Domine,  uerborum tuorum, pro illis qui se orationibus nostris commendauerunt, quando oramus ad te, Domine Deus noster, memento dormientium, et in recta fide quiescentium; et concede infirmis sanitatem, quia tu es uita, spes, liberator, et resurrectio omnium; tibi gratias referimus in eternum, et in secula seculorum. Amen.

Diaconus accipiens crucem, dicit:

Orate ut digni efficiamini audire Euangelium.

Postea cantat: Benedicam Domino in omni tempore, semper laus eius in ore meo. In Domino laudabitur anima mea, etc.

Sacerdos idem dicit; Populus ter idem dicit: et in ultimo uersu semper dicitur, Alleluia.

 Diaconus circuit ecclesiam clamando: Surgite; audite Euangelium sanctum et bonam annuntiationem Domini nostri, et Saluatoris nostri Iesu Christi.

Postea, coadiutor accipit thuribulum et porrigit sacerdoti, qui ter incensat, accipiendo Euangelium erga populum, et dicit:

Magnus Deus, benedic + nos, et populum Christianum, et fac introitum nostrum in ecclesia tua sancta, una cum angelis sanctis qui seruiunt Deo, et laudant eum omni tempore, in secula seculorum. Amen.

Sacerdos annuntiat Euangelium, sic cantando:

Sanctum Euangelium, quod annuntiauit Mattheus, uel Marcus, uel Lucas, uel Ioannes.

Ministri accendunt lumina, et preparant alia necessaria,  et dicunt:

Gloria Christo, et Domino nostro, et Deo nostro semper; exsultate in Domino, qui auxiliatur nobis, et psallite Deo Iacob, accipite psalterium in cythara, etc.

Sacerdos alta uoce legit Euangelium diei. Diaconus, finito Euangelio, dicit:

Exite foras, qui non uultis accipere sacramentum, siue Eucaristiam. Ite catechumeni.

Ministri dicunt: Et illi, Cherubin et Seraphin reddant gloriam: Sanctus, sanctus, sanctus, et sanctus Omnipotens. Pleni sunt celi et terra glorie et sanctitatis tue. Adoramus te, Christe, cum Patre tuo optimo, et misericorde, et Spiritu sancto uitali; tu uenisti et liberasti nos.

 Diaconus dicit: Surgite in orationem

Populus: Domine, miserere nostri.

Sacerdos: Pax uobis.

Populus: Et cum spiritu tuo.

Diaconus dicit: Surgite ad orationem.

Sacerdos dicit: Pax omnibus uobis. Et iterum rogemus omnipotentem Deum Patrem Domini et Dei ac Saluatoris nostri Iesu Christi. Rogamus et petimus a bonitate tua, o amator hominum; recordare, Domine, pacis Ecclesie sancte in unum per apostolos congregate.

Diaconus dicit: Orate pro hac Ecclesia sancta, in unum per apostolos congregata, recta in Domino.

Populus dicit: Domine, Deus noster, da nobis  pacem; Domine, Deus noster, da nobis pacem; Christe, rex noster, miserere nobis.

Sacerdos dicit:

Eam que fuit a principio, et erit usque in finem seculi, omnes populos, et omnes greges benedic. Pacem de celo mitte super omnes animas nostras; pacem uite nostre da nobis per ipsam Ecclesiam. Da, Domine, pacem regi nostro N., et principibus eius, ac iudicibus eius, et subditis eius, et circa nos congregatis, tam extra quam intra Ecclesiam. Orna eos omni genere pacis, Rex pacis; pacem da nobis, quoniam omnia dedisti nobis; conserua nos, Domine; quoniam preter te neminem cognoscimus: nomen sanctum tuum nominamus et inuocamus, ut uiuat anima nostra in Spiritu sancto  nec inualescat mors peccati, super nos seruos tuos et super omnem populum tuum.



Pro pontificibus.

Et iterum rogemus omnipotentem Deum, Patrem Domini et Dei ac Saluatoris nostri Iesu Christi. Rogamus et petimus a bonitate tua, o amator hominum, recordare, Domine, Patris nostri uenerandi principis archiepiscoporum nostrorum, N., ac sancti et beati antistitis nostri, N.

Diaconus dicit: Orate pro principe nostro, principe nostrorum archiepiscoporum N., et capite episcoporum magne prouincie Alexandrine; pro capite patrie nostre, uenerando archiepiscopo nostro N., ac omnibus episcopis, sacerdotibus, et diaconis recte fidei.

 Sacerdos dicit: Custodiendo custodi eos nobis, multis annis et longo tempore in iustitia et pace; ut perficiant consecrationem quam tu commisisti dignitati sacerdotali, secundum sanctam ac beatam uoluntatem tuam; ut iudicent in iustitia et rectitudine, et pascant populos tuos in equitate. Custodiendo custodi etiam omnes episcopos, sacerdotes, et diaconos recte fidei, et omnes conformes sancte et unice Ecclesie que est congregatio apostolica; orationes uero quas pro nobis et pro uniuersis populis tuis faciunt, accepta in sacrificium tuum altissimum in odore bono suauitatis, et omnes hostes et aduersarios eorum dissipa, et confringe sub pedibus eorum uelociter. Ipsos uero custodi nobis in iustitia et pace in Ecclesia sancta tua.



Pro congregatis.


Sacerdos dicit: Et iterum rogemus omnipotentem Deum, Patrem Domini, et Dei, ac Saluatoris nostri Iesu Christi. Querimus et rogamus a bonitate tua, o amator hominum. Recordare, Domine, congregationis nostre, et benedic ei.

Diaconus dicit: Orate pro hac ecclesia sancta, et nostra congregatione que in ea est.

Populus dicit: Benedic congregationi nostre, et custodi eam in pace.

Diaconus dicit: In sapientia Domini dicite et canite orationem fidei.

Populus dicit: Credo in unum Deum, Patrem omnipotentem, factorem celi et terre, uisibilium omnium et inuisibilium. Et in unum Dominum Iesum  Christum, Filium Dei unigenitum; et ex Patre natum ante omnia secula, Deum de Deo, lumen de lumine, Deum uerum de Deo uero. Genitum non factum, consubstantialem Patri, per quem omnia facta sunt. Qui propter nos homines, et propter nostram salutem descendit de celis. Et incarnatus est de Spiritu sancto, ex Maria uirgine, et homo factus est. Crucifixus etiam pro nobis sub Pontio Pilato, passus et sepultus est. Et resurrexit tertia die secundum Scripturas. Et ascendit in celum, sedet ad dexteram Patris. Et iterum uenturus est cum gloria iudicare uiuos et mortuos; cuius regni non erit finis. Et in Spiritum sanctum Dominum et uiuificantem, qui ex Patre Filioque procedit. Qui cum  Patre et Filio simul adoratur et conglorificatur. Qui locutus est per prophetas. Et unam sanctam catholicam, et apostolicam Ecclesiam. Confiteor unum baptisma in remissionem peccatorum: et exspecto resurrectionem mortuorum, et uitam uenturi seculi Amen.

Sacerdos dicit: Fac eos ut sint tibi sine diuisione, et sine pigritia faciant uoluntatem tuam sanctam et beatam. Fac eos domum orationis, domum puritatis, domum abundantie et gratie, gratificare, Domine, nobis seruis tuis, et post nos uenturis in seculum. Exsurge Domine, Deus noster, et dissipentur inimici tui, et fugiant ante faciem tuam omnes qui oderunt sanctum et benedictum nomen tuum. Populi autem tui sint benedicti millies millibus,  et iterum millies millibus benedictionum, faciantque omnem uoluntatem tuam, per gratiam, benignitatem, ac amorem homines Filii tui unigeniti Domini Dei, et Saluatoris nostri Iesu Christi; cui, et tibi, ac Spiritui sancto sit gloria et potentia, nunc et semper, et in secula seculorum. Amen.

Oratio pro pace perfecta, sacerdos dicit:

Magnus et eternus Dominus psalmauit hominem immaculatum, incorruptibilem. Mors autem ingressa est a principio in mundum ob inuidiam diaboli. Tu, Domine, eripuisti uim eius per aduentum unigeniti Filii tui Domini Dei et Saluatoris nostri Iesu Christi, et impleuisti totam terram pace tua. Propterea celestes legiones laudant te dicentes: Gloria Domino  in celis, et pax in terra hominibus bone uoluntatis.

Diaconus dicit: Orate pro pace perfecta et amabili ac salutifera et apostolica: Salutate uos inuicem. Qui communicare non uultis, discedite. Qui autem uultis communicare, amplectimini inuicem in plenitudine cordis. Qui communicat custodiat se a malo.

Sacerdos dicit: O Domine, ex beneplacito tuo imple corda nostra pace tua, et munda nos ab omni mala cogitatione et immunditia, et ab omni memoria iniuriarum, et ab omni inuidia, et recordatione malorum, que mortem inferunt. O Domine, fac nos omne dignos ut salutemur ad inuicem salutatione sancta et immaculata, et recipiamus sine iudicio et  sine morte donum tuum celeste, hoc est, gratiam tuam cum Spiritu sancto.

Populus dicit: Christe, Deus noster, fac nos dignos salutandi te salutatione celesti, ac laudandi te una cum Cherubim et Seraphim, dicentes: Sanctus, sanctus, sanctus, Omnipotens. Pleni sunt celi et terra sanctitate glorie tue.

Sacerdos dicit: Dominus uobiscum, sanctus inter sanctos, sanctus inter sanctos, sanctos inter sanctos. Gratias agimus tibi, Domine, per dilectum unigenitum Filium tuum, Dominum Deum, et Seruatorem nostrum Iesum Christum, quem in posteriori tempore misisti nobis Filium tuum, Seruatorem et Redemptorem, nuntium consilii tui, qui uerbum  tuum est, et per quem omnia fecisti secundum uoluntatem tuam.

Diaconus dicit: Per beatum et sanctum patriarcham nostrum N., et per uenerandum antistitem nostrum N., qui suis orationibus et precibus laudant te; per Stephanum protomartyrem, Zacariam sacerdotem, Ioannem Baptistam; per omnes sanctos martyres qui in fide Iesu Christi quieuerunt; per Mattheum, Marcum, Lucam, et Ioannem euangelistas; per Mariam Dei genitricem; per Simonem Petrum, Andream, Iacobum, Ioannem, Philippum, Bartholomeum, Thomam, Mattheum, Thadeum, Nathanel, Iacobum Alphei  , et Matthiam apostolos; per Iacobum apostolum fratrem Domini nostri, episcopum Ierusalem sancte; per Paulum, Timotheum,  Silam, Barnabam, Titum, Philemona, Clementem, et per septuaginta duos discipulos, et quingentos socios eorum, ac per trecentos decem et octo recte fidei Patres, uisita nos et fac nos participes orationum eorum omnium: et super omnia recordare catholice et apostolice Ecclesie in pace, pretioso sanguine per Christum edificate. Recordare etiam omnium patriarcharum archiepiscoporum, episcoporum, sacerdotum, et diaconorum, qui dirigunt uiam uerbi, quod est in ueritate.

Dicit populus: Miserere, Domine, animarum seruorum tuorum et ancillarum tuarum, qui manducarunt carnem tuam et biberunt tuum sanguinem, et in fide tua quieuerunt.



Oratio benedictionis.

 Sacerdos dicit: O sancta Trinitas, Pater, Fili et Spiritus sancte, benedic super populum tuum Christianum electum benedictione celesti, et mitte super nos gratiam Spiritus sancti. Aperi nobis fores Ecclesie tue sancte, propter misericordiam tuam et fidem nostram. Perfice in nobis fidem Trinitatis usque ad extremum spiritum, o princeps noster, Iesu Christe, uisita infirmum populum tuum, et sana eum. Dirige patres nostros et fratres nostros peregrinantes, reduc eos ad lares suos, cum salute et pace; benedic uentos celi, et pluuias, ac fructus terre presentis anni pro gratia tua; prebe semper gaudium et delicias super faciem terre, et corrobora super nos pacem tuam. Induc corda regum proborum ad benefaciendum nobis,  da gratiose honorem principibus Ecclesie sancte, singulis eorum iuxta eorum nomen, in conspectu regum potentium fac eos gratos. O Domine, prebe requiem animabus patrum et fratrum nostrorum, qui in recta fide dormiunt et quiescunt, et benedic his qui laborant circa thura, circa sacrificia, circa uinum, circa oleum, ac butyrum, et circa cortinas, et circa etiam libros, et cathedras, circa res omnes sancte Ecclesie, ut iehsu Christus Deus noster remuneretur eos in celesti Ierusalem. Miserere omnium qui nobiscum congregati sunt ad querendam misericordiam Dei nostri Iesu Christi, et omnibus  illis qui nobis eleemosynam tribuerunt, in sede iudicii tui mitis sis et placidus. Libera, Domine, ob multitudinem misericordie tue, omnes animas inopes et afflictas, carceratos quoque ac captiuos et exsules ac in seruitutem adactos, et in amaris laboribus detentos. Recordare, Domine noster, Iesu Christe, in regno celorum, omnium illorum qui a nobis petierunt ut recordaremur eorum. O Domine, libera populum tuum et benedic hereditati tue, ac nutri eum et exalta usque in seculum. Custodi eos in recta fide et in gloria, omni tempore, et fac ut ferueant ineffabili et inexcogitabili caritate, per preces ac intercessionem quam pro nobis facit Domina nostra sancta et immaculata uirgo Maria; et per preces maiorum angelorum splendentium, Michelis,  et Gabrielis, ac Raphelis, et Urielis, et quatuor animalium sine carne, et uiginti quatuor seniorum celi; et Patrum nostrorum sanctorum patriarcharum, Abraham, Isaac, et Iacob, et omnium proborum Patrum priorum, ac quindecim Patrum nostrorum prophetarum, ac sancti Ioannis Baptiste, et quatuordecim millium puerorum Bethlehem, et Patrum nostrorum duodecim principum apostolorum, et septuaginta duorum discipulorum, et quingentorum sociorum eorum; ac trium puerorum, Ananie, Azarie, et Misel; ac sancti Marci euangeliste et martyris, et sancti Stephani archidiaconi, protomartyris, et sancti Georgii stelle honoris, Theodori, Banadlii, Claudii, Minas electi, Cosme et Damiani, et Patrum nostrorum, principum episcoporum trecentorum  decem et octo qui fuerunt Nicee, et centum quinquaginta qui fuerunt Constantinopoli, et ducentorum qui fuerunt Ephesi; et Tecla Aimanor, quorum orationes et benedictiones et auxilium ac gratia sit nobiscum in secula seculorum. Amen. Istorum et illorum omnium animabus requiem tribue, et miserere eorum, ob id enim misisti e celo Filium tuum in uterum uirginis.

Diaconus dicit: Qui sedetis, surgite.

Sacerdos dicit: In quo portatus, caro factus est, et notus per Spiritum sanctum in eius natiuitate.

Diaconus dicit: Aspicite ad ortum.

Sacerdos dicit: Coram te assistant millia millium sanctorum angelorum, et principum eorum.

 Diaconus dicit: Aspiciamus.

Sacerdos dicit: Honorata quoque animalia, sex alas habentia, Seraphim et Cherubim qui cum duabus alis suis faciem suam, et cum duabus pedes suos tegunt; cum duabus uero uolant a fine mundi ad finem; sicut semper te sanctificant et laudant, sic a nobis sanctificationem nostram recipias, qui dicimus assidue: Sanctus.

Diaconus dicit: Dicite.

Populus dicit: Sanctus, sanctus, sanctus, Dominus Sabaoth. Perfecte pleni sunt celi et terra sanctitate glorie tue.

 Sacerdos dicit: uere pleni sunt celi et terra sanctitate glorie tue, per Dominum, et seruatorem nostrum Iesum Christum, cum Spiritu sancto in secula seculorum. Amen. Sanctus Filius tuus uenit ex uirgine ut uoluntatem tuam adimpleret, et populum sanctum tibi ordinaret.

Populus dicit: Secundum misericordiam tuam, Domine, nec secundum peccata nostra.

Sacerdos dicit: Extendit manus suas ad infirmitatem. Infirmatus est ut infirmos sanaret in se sperantes. Qui etiam datus est per uoluntatem suam infirmitati, ut mortem destrueret, et uincula diaboli dissolueret, et calcaret infernum, probos dirigeret, ordinem plantaret, et resurrectionem suam manifestaret. In ea nocte in qua traditus est, accepit  panem in sanctas ac beatas et sine macula manus suas, inspexit in celum ad te Patrem suum, gratias egit, benedixit, et sanctificauit, et dedit discipulis suis dicens: Accipite et comedite ex eo omnes: Hoc est corpus meum, quod pro uobis tradetur in remissionem peccatorum. Amen.

Populus dicit: Amen, amen, amen. Credimus et confidimus, et laudamus te, o Domine, Deus noster. Hoc uere corpus tuum est.

Sacerdos dicit: Similiter calicem, gratias agens, benedixit, et sanctificauit, et dixit eis: Accipite et bibite ex eo omnes: Hic est calix sanguinis mei qui pro uobis effundetur et pro redemptione multorum. Amen.

 Populus dicit: Amen, amen, amen. Credimus et confidimus, et laudamus te, o Domine, Deus noster. Hic uere sanguis tuus est.

Sacerdos dicit: Quoties hoc feceritis, in mei memoriam facietis.

Populus dicit: Annuntiamus mortem tuam, Domine, et sanctam resurrectionem tuam; credimus ascensionem tuam, et secundum aduentum tuum; rogamus te, Domine Deus noster; hec uera esse credimus.

Sacerdos dicit: Nunc autem recordamur mortis tue et resurrectionis tue, offerimusque tibi hunc panem et hunc calicem, tibique gratias agimus quod per hoc sacrificium dignos nos fecisti standi in conspectu tuo, et sacerdotale officium coram te exsequendi;  oramus te, Domine, et a te instanter petimus ut mittas Spiritum sanctum super hunc panem et hunc calicem, uidelicet corpus et sanguinem Domini et seruatoris nostri Iesu Christi, in secula seculorum. Amen. Tribue simul omnibus ex eo sumentibus, ut fiat eis ad sanctificationem et plenitudinem Spiritus sancti et ad corroborationem fidei, ut sanctificent et laudent te, per Dominum et seruatorem nostrum Iesum Christum cum sancto Spiritu, in secula seculorum. Amen.

Diaconus dicit: Quesumus te, Domine, Deus noster, toto corde, ut des nobis bonam Spiritus sancti unionem.

Sacerdos sequitur: Da nobis ut coniugamur in  Spiritu sancto tuo, et sana nos per hoc sacrificium, ut in te salui simus, per omnia secula seculorum. Amen.

Benedictum sit nomen Domini, et benedictus qui uenit in nomine Domini, et benedictum nomen glorie eius. Fiat, fiat, fiat.

Populus dicit: Benedictum sit nomen Domini, et benedictus qui uenit in nomine Domini, et benedictum nomen glorie eius. Fiat, fiat, fiat.

Sacerdos dicit: Mitte gratiam Spiritus sancti super nos, Domine.

Diaconus dicit: Surgite ad orationem.

Sacerdos dicit ad orationem fragmenti:

Confiteor tibi, Domine, Deus meus omnipotens, qui sedes super thronum Cherubim et habitas super  excelsa, et laudaris ab humilibus, qui in splendore existens, mundum cognouisti et absconditum mysterium in cruce nobis ostendisti. Quis Deus misericors, et sanctus sicut tu? Potestas tua non est elongata a nobis, quam tuis dedisti discipulis qui mundo et sincero corde tibi seruiunt et offerunt tibi sacrificium suaueolentis odoris, per Dominum et Seruatorem nostrum Iesum Christum cui, et tibi, et Spiritui sancto sit gratia, honor, et gloria, in secula seculorum.

Diaconus dicit: Qui statis, humiliate capita uestra.

Sacerdos dicit: Domine, qui habitas super Cherubim, et respicis super populum tuum et hereditatem tuam, benedic seruos tuos et ancillas tuas, et  filios eorum; portionem tribue eis qui de miraculosa mensa tua sumere ueniunt pro mentis purgatione, et peccatorum remissione, unioneque Spiritus sancti ac salute anime et corporis, et hereditate regni celorum, cum honore et uoluntate, per unicum Filium tuum, cui, et tibi cum eo, et cum Spiritu sancto laus et gloria, nunc, et semper, et in secula seculorum. Amen.

Dicit subdiaconus cum populo: Exercitus angelorum Saluatoris mundi stant coram eo, et legunt corpus et sanguinem Domini et Saluatoris nostri Iesu Christi: accedamus ante faciem eius, et in fide eum reuereamur.

Diaconus dicit: Adorate Deum cum timore.

Sacerdos dicit: Domine Deus omnipotens, salus  anime et corporis nostri, qui per os Filii tui unigeniti, Domini Dei, et seruatoris nostri Iesu Christi, dixisti Patri nostro Petro: Tu es Petrus, et super hanc petram edificabo Ecclesiam meam, et porte inferni non preualebunt aduersus eam concutiendam, et tibi dabo claues regni celorum, quemcunque ligaueris super terram erit ligatus in celis, et quemcunque solueris super terram erit solutus in celis, sint soluti serui tui et ancille tue, ab ore sancte Trinitatis, Patris, et Filii, et Spiritus sancti, et etiam ab ore meo, seruo tuo peccatore et culpis pleno. Domine, Deus noster, tu tollis peccata mundi, suscipe penitentiam seruorum tuorum, et ancillarum tuarum. Oriri fac super eos lumen uite. Euelle  ab eis peccata eorum, quoniam tu es misericors et miserator, Domine, Deus noster, alienus ab ira, abundans misericordie, et uere iustus. Quando in te peccamus, Domine, aut cogitatione, aut uerbo, aut opere, parce, euelle, et compatere, quoniam tu es misericors et hominum amator. Domine Deus noster, solue nos omnes, et omnes populos tuos: solue, Domine, summum pontificem nostrum N., et sanctum ac beatum antistitem nostrum N., et omnes alios pontifices, episcopos, sacerdotes et diaconos, iuxta eorum nomina custodiendo custodi eos propter nos, ad multos annos et ad longos dies, in iustitia et pace. Solue, Domine, regem nostrum, N., ab omni uinculo delictorum. Memento, Domine, omnium dormientium et quiescentium in fide Christi,  colloca animas eorum in sinu Abrahe, Isaac, et Iacob, et libera nos ab omnibus culpis et maledictionibus, et ab omnibus abnegationibus ueritatis, et ab omnibus periuriis, ac communione infidelium, et gentilium, ac hereticorum. Da nobis cor et intelligentiam aufugiendi ab omnibus operibus diaboli; da nobis ut faciamus uoluntatem tuam in omni tempore, et describe nomina nostra in regnis celorum, et coniunge cum omnibus sanctis et martyribus per Iesum Christum Dominum nostrum, cui, ac tibi, et Spiritui sancto sit gloria, et potentia, nunc et semper, et in secula seculorum. Amen.

Diaconus dicit: Inspiciamus.

Sacerdos, Sanctum date sanctis.

Populus dicit: Unus pater sanctus, unus Filius  sanctus, unus est Spiritus sanctus.

Sacerdos dicit: Dominus uobiscum sit.

Populus dicit: Et cum spiritu tuo.

Sacerdos, eleuans sacramentum, dicit alta uoce:

Domine, Iesu Christe, miserere nostri; Domine, Iesu Christe, miserere nostri; Domine, Iesu Christe, miserere nostri.

Populi reiterant eadem uerba.

Sacerdos dicit: Oremus, qui estis penitentes. Humiliate capita uestra. Surgite ad adorandum. Pax omnibus uobis.

Populus dicit: Et cum spiritu tuo.

Sacerdos dicit: Hoc est corpus sanctum, honoratum et uitale Domini et seruatoris nostri Iesu Christi, quod datum est in remissionem peccatorum et  ad uitam eternam consequendam, uere sumentibus ipsum. Amen. Hic est sanguis Domini, et seruatoris nostri Iesu Christi, sanctus, honoratus, ac uiuificans, qui datus est in remissionem peccatorum, et ad uitam eternam consequendam, uere sumentibus ipsum. Amen. uere hoc est corpus, et hic est sanguis Emmanuel Dei nostri. Amen. Credo, credo, credo ex nunc et usque in seculum. Amen. Hoc est corpus, et hic est sanguis Domini et seruatoris nostri Iesu Christi, quod et quem assumpsit ex Domina nostra sancta et immaculata uirgine Maria, et uniuit cum diuinitate sine mistione aut copula naturali, sine separatione aut permutatione diuinitatis, quam rem testatus est optimo testimonio,  tempore Pontii Pilati, quo se sponte prebuit pro nobis in ligno sancto crucis. Amen. Credo, credo, credo quod diuinitas non sit separata ab humanitate, ne hora quidem, neque per ictum oculi; dedit autem se pro nobis ad salutem et in remissionem peccatorum, et ad uitam eternam consequendam, sumentibus eum in ueritate. Amen. Credo, credo, credo ex nunc, et usque in seculum. Amen. Hec eius sunt qui dignus est honore, gloria, et reuerentia.

Hic, sacerdos sumit corpus et sanguinem, et postea communicat ex eadem hostia ministris sacrificii; dicens: Hoc est corpus, etc.

Diaconus dicit: Orate pro nobis, et pro omnibus populis Christianis, et illorum memoriam facite qui  nobis dixerunt ut sui recordaremur, laudate et psallite cum pace et amore Iesu Christi.

Hoc loco, dum ministratur sacramentum populo, psallunt docti aliqua carmina, in honorem sacramenti, et sanctorum quorum festa celebrantur composita. Que populus reiterat canendo.

Sacerdos dicit: Quos uocasti, Domine, et quos sanctificasti, portionem da eis in uocatione tua, et fortifica eos in amore tuo, et custodi in sanctificatione tua per Christum unicum Filium tuum, cui et tibi cum eo, et cum sancto Spiritu, gloria et honor, nunc et semper, et in secula seculorum. Amen. Domine, qui eternum lumen uite et fortitudinem seruis tuis tribuisti, et eos custodiuisti pluribus diebus ac noctibus, preteritis in pace, benedic eis  etiam in hac die post Dominum nostrum Iesum Christum, cui, et tibi cum eo, et sancto Spiritu, gloria et honor, nunc, et semper, et in secula seculorum. Amen

Diaconus dicit: Gratias agamus Domino. Sanctum eius sumpsimus; sit quod sumpsimus medela ad uiuificandam animam. Laudemus Dominum Deum nostrum, sumpsimus sanctum corpus, et uenerandum sanguinem, hoc est corpus Christi. Et gratias ei agamus, quod digni fuerimus participare de hoc uenerando et sancto mysterio.

Sacerdos dicit: Exaltabo te, rex meus, et Deus meus, et benedicam nomini tuo in seculum et in seculum seculi.

Populus dicit alta uoce: Pater noster, qui es in  celis, non inducas nos, Domine, in tentationem.

Sacerdos dicit: Per singulos dies benedicam tibi, et laudabo nomen tuum in seculum et in seculum seculi.

Populus iterum dicit: Pater noster, qui es in celis, non inducas nos in tentationem.

Sacerdos dicit: Laudem Domini loquetur os meum, et benedicet omnis caro nomini sancto eius, in seculum et in seculum seculi.

Populus iterum dicit: Pater noster, etc., ut supra.

Sacerdos dicit: Domine, animarum rector, sanctorum director, et iustorum honor, da nobis intelligentie oculos qui te semper uideant, et aures que te solum semper audiant, postquam satiasti animam  nostram gratia tua. Cor mundum crea in nobis, Domine, ut magnitudinem et probitatem tuam ac amorem tuum erga homines intelligamus. Fiat uoluntas tua super animam nostram, et mentem puram ac rectam tribue nobis, qui de corpore tuo et sanguine tuo sumpsimus, serui tui humiles, quoniam regnum tuum, Domine. Gloria ac benedictio sit Patri, et Filio, et Spiritui sancto, nunc, et semper, et in secula seculorum. Amen.

Sacerdos dicit: Domine, Deus noster, lumen in exstinguibile, respice super seruos tuos et super ancillas tuas, et semina in cordibus nostris timorem nominis tui, et numera eos quibus corpus tuum et sanguis tuus datus est, ut fructificent in benedictione. Fac habites in illis populis tuis, qui caput  suum ante te inclinant, tam in maribus quam in feminis et pueris, et nos etiam illis adiunge, protege, foue, ac guberna nos per uires principum angelorum tuorum. Ab omnibus operibus malis separa nos, omnibus operibus bonis coniunge nos, per Christum unicum Filium tuum, cui, et tibi cum eo et cum sancto Spiritu, gloria et honor, nunc, et semper, et in secula seculorum. Amen.

Totus populus dicit comedendo: Sanctus, sanctus, sanctus, trinus, ineffabilis, da nobis ut sumamus uitam per hoc corpus tuum, sine iudicio; da nobis ut fructificemus in beneplacito tuo, et fructus noster  manifestetur in gloria tua; uiuifica nos in te, ut faciamus uoluntatem tuam. Cum fide inuocamus te, Pater, et regnum tuum petimus. Sanctificatur nomen tuum super nos, quoniam tu es fortis ac laudabilis et gloriosus. Tibi sit gloria in secula seculorum.

Diaconus dicit: Inclinate capita uestra ante Dominum immortalem, ut benedicat uos per manum serui sui sacerdotis

Populus dicit: Amen. Benedicat nos seruos suos Dominus. In pace sit remissio super nos qui sanctum corpus et pretiosum sanguinem sumpsimus. Concede nobis ut spiritu omnes uires inimici conculcemus. Benedictio manus tue sancte plena est misericordia. In ipsa speramus omnes. Ab omnibus operibus  malis seiunge nos, in omnibus operibus bonis colloca nos, benedictus sit qui dedit nobis sanctum corpus et pretiosum sanguinem suum. Gratiam accepimus, et uitam inuenimus per uirtutem crucis Iesu Christi. Gratias agimus tibi, cum Spiritus sancti gratiam receperimus. Gloria sit Domino, qui dedit nobis corpus suum sanctum, et pretiosum sanguinem suum. Gloria sit diue Marie, que est gloria nostra, et que parturiit nobis sacrificium.


Finis canonis Patrum nostrorum apostolorum, quorum oratio et benedictio sit nobiscum. Amen.





BENEDICTIO PUERPERAE Secundum usum Aethiopum.


 IN NOMINE PATRIS, ET FILII, ET SPIRITUS SANCTI. AMEN.


Orationes quas dicit sacerdos cum imponit manus super matrem et infantem, postquam ingressi sunt ecclesiam.

Sacerdos primum hortatur populum ad agendas Deo gratias, dicens:

Gratias agamus benefactori nostro Domino misericordi. Patri Domini Dei, et Redemptoris nostri Iesu Christi, quia protexit nos, auxiliatus est nobis, custodiuit, et commendatos sibi nos credidit, attraxit, amplexus est, confirmauit, et peruenire nos fecit ad hanc horam. Rogemusque ipsum ut etiam custodiat nos in hac die sancta et in omni tempore  uite nostre, in omni pace, omnipotens Domine, Deus noster.

Diaconus dicit: Orate.

Sacerdos autem dicit: Domine, o Domine, Pater bone et omnipotens, Pater Domini Dei, et Redemptoris nostri Iesu Christi, laudamus te super omne opus, pro omni opere, et in omni opere, quia protexisti nos et auxiliatus es nobis, custodisti nos, et commendatos tibi nos credidisti, attraxisti, et amplexus  es, confirmasti, et peruenire fecisti usque ad hanc horam. Petimus quoque et querimus a bonitate tua, o amator humani generis.

Hic diaconus dicit: Petite et rogate ut parcat nobis Dominus, et misereatur nostri, et suscipiat orationem que pro nobis fit a sanctis suis, et faciat nos dignos ut que prestat accipiamus, et sumamus de participatione et sacramento suo benedicto, ut dimittantur nobis peccata nostra.

Sacerdos subsequitur: Da nobis ut perducamus hunc diem sanctum et omne tempus uite nostre, in omni pace, cum timore tuo. Omnem inuidiam, et omnem tentationem, et omne opus Satane, consilium hominum malorum, insultationes inimici absconditas et manifestas elonga et expelle a me et  ab uniuerso populo tuo, et ab hoc loco sancto tuo. Omnia bona  impera eis per nos, quia tu es qui dedisti nobis potestatem ut calcaremus serpentem et scorpionem, et omnem uim inimicam. Ne inducas nos, Domine, in tentationem, sed redime et libera nos ab omni malo, per gratiam et misericordiam et amorem erga humanum genus, Filii tui unici, Domini Dei, et Redemptoris nostri Iesu Christi, cum quo, tibi, una  cum sancto Spiritu est gloria et potestas, nunc, et semper, et in secula seculorum. Amen.

Postea sacerdos dat thus, et dicit hanc orationem.

Domine, Deus noster, omnipotens, Pater Domini Dei, et Redemptoris nostri Iesu Christi, creator seculorum, qui natiuitatem nostram fecisti, tu, Domine, instituisti Moysen seruum tuum in lege tua, et docuisti eum constitutionem mundam, que conuenit omni femine que pepererit, ut scilicet modicum temporis separaretur; et precepisti ei ne appropinquaret ad sancta tua, sed ut se contineret quoad liberaretur: ita quoque rogamus bonitatem tuam, et quesumus pro ancilla tua N., que seruauit constitutionem tuam, et optat ingredi in sanctum tabernaculum tuum, ut adoret ante altare tuum  sanctum; et desiderat sumere sacramentum tuum sanctum et uiuificans: rogamus, inquam, bonitatem tuam, et quesumus, o amator humani generis, benedic ancille tue N. in hac hora, et libera eam ab omni immunditia maligna que propellit a regia tua sancta, et fac ut suscipiat ex sacramento tuo sancto. Infanti etiam huic paruulo, Domine, qui natus est ex ea, benedic, sanctifica, et confirma eum; da  ei uirtutem, et protege eum, et attingere fac ad metam etatis sue. Fiat timens, et coalescat in uoluntatem tuam sanctam. Custodi et confirma eum in fide recta, in spe, pace, et caritate tua, per unicum Filium tuum Iesum Christum Dominum nostrum, cum quo tibi conuenit, una cum sancto Spiritu, gloria et gratiarum actio, in secula seculorum. Amen.

Sacerdos ungit eorum frontem, femine scilicet et infantis, unctione sancta, et dicit sequentem orationem impositionis manuum:

Domine, o Domine, Pater bone, Deus noster, imposuimus manus nostras super capita famulorum tuorum, in coronam honoris et glorie, amen; coronam fidei, et decoris, amen; coronam iustitie, que  non expugnatur ab inimico, amen. Fac seruos tuos plenos gratie Spiritus sancti, per misericordiam et propitiationem amatoris humani generis, filii tui Iesu Christi, nam tibi, et ipsi, cum sancto Spiritu, est gloria et potestas, in secula seculorum. Amen.

Postea mater sumit sacramentum sanctum Eucaristie.

Benedictionis puerpere finis.





ORDO BAPTISMI SECUNDUM USUM AETHIOPUM.


 IN NOMINE PATRIS, ET FILII, ET SPIRITUS SANCTI. AMEN.


Orationes que dicuntur in sancto baptismo.

Sacerdos primum dicit psalmum quinquagesimum, scilicet:

Miserere mei, Deus, secundum magnam misericordiam tuam, usque in finem. Thus dat, et interrogat nomina eorum qui baptizandi sunt, et orat super eos.

Diaconus dicit: Orate.

Sacerdos autem dicit: Domine noster, Iesu Christe, qui inclinasti et descendisti in terram; cuius uerbum scindit petras, et acutum est plusquam gladius; cuius presentia commote sunt aque, et retro fugerunt, sana hos famulos tuos qui ingressi sunt ad doctrinam tuam. Ostende eis uiam que eis  conuenit, ut per eam incedant per gratiam sancti Spiritus immaculati, et dona eis remissionem peccatorum eorum. Da eis gratiam, ut inueniant medelam peccatorum suorum que coinquinant, et fiant digni sancto baptismo tuo quod est regeneratio incorruptibilis, et inueniant Spiritum sanctum, ut uideant magnitudinem eius et claritatem, et uirtutum intelligentie tue, et glorificent te, Domine noster, tibi enim conuenit gloria, Patrique tuo bono, et Spiritui sancto, uiuificanti, nunc, et semper, et in secula seculorum. Amen.

Diaconus dicit: Orate.

Sacerdos autem dicit: Domine, Pater bone, Deus noster omnipotens, Pater Domini Dei, et Redemptoris  nostri Iesu Christi, oramus et rogamus bonitatem tuam, o amator humani generis, pro famulis tuis qui docentur; erudi eos, et omnes reliquias idololatrie elonga et expelle a cordibus eorum. Legem tuam, timorem, et mandata tua, iustitiam, et constitutiones tuas sanctas impone cordibus eorum; et fac eos aptos ad conseruandam uirtutem uerbi tui quod docentur, ut in tempore statuto inueniant ablutionem regenerationis in remissionem peccatorum suorum, et sint habitatio sancti Spiritus per gratiam unici Filii tui, ut tibi, et ipsi, et sancto Spiritui sit gloria et gratiarum actio, in secula seculorum. Amen.

Accipit postmodum sacerdos uas olei in manibus suis, et orat super ipsum in hunc modum, dicens:

 Domine, o Domine, Pater bone, Deus noster omnipotens, Pater Domini Dei et Redemptoris nostri Iesu Christi, unici Filii tui, uerbi incarnati propter nos tempore Pontii Pilati , oramus et rogamus bonitatem tuam, o amator humani generis; mitte uirtutem tuam sanctam super hoc oleum, et fiat oleum in mundationem et propugnaculum contra omnia que aduersantur. Amen. Omnem infidelitatem, et omne ueneficium, et omnem adorationem idolorum et omne opus mali retrouertatur per uirtutem unici Filii tui Iesu Christi Domini et Redemptoris nostri, cui tecum, una cum sancto Spiritu, conuenit gloria et honor in secula seculorum. Amen.

 Diaconus dicit: Orate.

Sacerdos autem dicit: Domine, o Domine, Pater bone, Deus noster omnipotens, Pater Domini Dei, et Redemptoris nostri Iesu Christi, oramus et rogamus bonitatem tuam, o amator humani generis, qui solus es Deus iustitie cum unico Filio tuo Iesu Christo, Domino nostro, et cum Spiritu sancto, ut aspectu aspicias super hoc oleum, et facias ut repellat omnes demones, omnia ueneficia et incantationes, et omnem idololatriam. Muta ipsum, et fac unctionem mundam, que faciat animam credere in Iesum Christum, cui tecum, et cum Spiritu sancto est gloria, in secula seculorum. Amen.

Postea ungit sacerdos frontem eorum qui baptizandi sunt, scapulas eorum, ulnas, et granum pectoris,  interiorem et exteriorem partem manuum, et summitates digitorum, dum dicit: Ungo te, N., in nomine unice Ecclesie, que est concilium seu congregatio apostolorum Domini.

Qui baptizatur dicit: Amen.

Sacerdos uero dicit: Oleum hoc deleat omne opus inimici qui aduersatur. Qui baptizatur dicit: Amen.

Sacerdos autem dicit orationem gratiarum actionis, que est ut supra, cuius initium est: Gratias agamus benefactori, etc. Deinde flectit brachia eorum qui baptizandi sunt, oratque super eos, et dicit: Benedictus sit Dominus Deus noster omnipotens. Amen. Benedictum sit nomen glorie eius. Amen.

Benedictus sit unicus Filius eius iehsu Christus. Amen. Per quem uocate sunt omnes gentes a tenebris  ad lumen uerum et admirandum, et ab errore qui est idololatria, ad scientiam rectam. Amen.

Diaconus dicit: Orate.

Sacerdos autem dicit: Famulorum tuorum nomina, quos uocasti ad nomen tuum sanctum et benedictum, scribe in libro uite, et connumera eos inter greges tuos, et inter populum tuum qui timet nomen tuum, o Domine. Dona eis, ut perueniant ad metam etatis sue, in fide et remissionem peccatorum. Fac eos habitationem sancti Spiritus, per unicum Filium tuum Iesum Christum, ut tibi, et ipsi, et sancto Spiritui sit gloria et honor, in secula seculorum. Amen.


Oratio pro iis qui dederunt nomina sua ad baptismum.

 Et dicit sacerdos: Rogamus etiam, et querimus, o Domine, Pater bone et omnipotens, Pater Domini Dei, et Redemptoris nostri Iesu Christi, famulorum tuorum qui dederunt nomina sua miserere, qui ingressi sunt per fidem tuam, in gratiam tuam, ut sint digni qui inueniant donum ad quod uenerunt, regenerationem scilicet in remissionem peccatorum, qui accesserunt ad te, ut mundentur a peccatis in eternum, et ab eorum turpitudine liberentur, quia iudicium omnium in manu tua est, Domine, Deus noster omnipotens.

Diaconus dicit: Orate pro his qui dederunt nomina sua, ut faciat Deus eos dignos baptismate suo sancto, et remissione peccatorum.

 Tunc sacerdos flectit genua eorum qui baptizandi sunt, et dicit hanc orationem super eos: Domine, o Domine, Pater bone, Deus noster omnipotens, Pater Domini, Dei, et Redemptoris nostri Iesu Christi, rogamus bonitatem tuam, et quesumus, o amator humani generis, famulorum tuorum qui dederunt nomina sua, miserere, et fac eos dignos ea gratia ad quam accesserunt, ut inueniant Spiritum sanctum, et repleantur Spiritu tuo, et fiant in similitudinem Filii tui Iesu Christi Domini nostri, et unum efficiantur cum eo. Dona eis cor mundum, et mentem rectam; ob hoc supplicamus tibi genibus nostris, et rogamus te. Da manum tuam, Domine, et subleua nos a terra, et attolle mentem et intellectum nostrum. Da nobis mentem intellectiuam, et  doctrinam. Fac nos seruos tuos, et custodi nos, gratia Spiritus sancti. Dirige spe bonitatis tue eterne hos famulos tuos, per Filium tuum unigenitum Iesum Christum, cum quo tibi et sancto Spiritui est gloria et honor, in secula seculorum. Amen.

Postea flectit sacerdos pedes eorum qui baptizandi sunt, et dicit:

Rogamus te, Domine, multiplicibus precibus et gemitibus rogamus bonitatem tuam, Domine omnipotens, Pater Domini Dei, et Redemptoris nostri Iesu Christi, pro famulis tuis qui dederunt nomina sua. Te, Domine, rogamus ut aperias aures cordis eorum et illumines eos lumine intelligentie, et des eis desiderium cognoscendi uirtutem uerbi tui quod docentur, quia potestas que in te est, potestas est  ad misericordiam, Domine, Deus noster omnipotens.

Diaconus dicit: Orate.

Sacerdos uero dicit: Domine, Iesu Christe, Deus et Redemptor noster, qui omnia fecisti, rogamus bonitatem tuam, et quesumus, o amator humani generis, ut latenter et inuisibiliter per Spiritum sanctum aboleas omnes demones malos qui aduersantur nobis, cerceas et castiges eos, quia ipse uocasti populum tuum et hos famulos tuos qui uenerunt a tenebris ad lucem, a morte ad uitam, et ab errore ad intelligentiam iustitie. Post cognitionem uero tui, Deus noster iustissime, scrutare etiam interiora cordis eorum, o Domine, quemadmodum dicis, scrutabuntur Ierusalem lucerna sapientie,  nec permitte spiritum malignum latere in eis. Dona eis munditiam et salutem, da eis uitam eternam, genera eos per ablutionem regenerationis in remissionem peccatorum, et fac eos habitationem sancti Spiritus per Filium tuum unigenitum Iesum Christum, Dominum Deum, et Redemptorem nostrum, quia tibi, cum eo et Spiritu sancto conuenit gloria et potestas, in secula seculorum. Amen.

Deinde sacerdos flectit pedes eorum qui baptizandi sunt, et dicit hanc orationem:

O amator humani generis, misericors, genitor luminis et uite, scaturigo omnis munditie, tu omnia que facta sunt ab origine fecisti, et dedisti signum singulis operibus tuis, quia autem idem ipse  mutare potes omnia, muta horum animas, et dona eis secundam generationem, celestem, ut non sint caro, sed uere filii Spiritus sancti, per unicum Filium tuum, quia cum eo et Spiritu sancto, tibi est gloria et potestas in secula seculorum. Amen.

Iterum flectit sacerdos pedes eorum qui baptizandi sunt, et dicit hanc orationem:

Domine, o Domine, Pater bonus, Deus noster omnipotens, Pater Domini Dei, et Redemptoris nostri Iesu Christi, qui dat uitam animabus nostris, dirige, quesumus, eos qui eam querunt. O amator humani generis, aspice de celo, et sanctuario tuo, et de excelsa sede regni tui, super hos famulos tuos qui dederunt nomina sua Ecclesie tue, ut uenerentur nomen tuum sanctum et ei inseruiant. Rege cor  eorum, ut fiant tibi uasa electa; aptos eos fac, Domine, ad omne opus bonum, et arce ab eis imminutionem et defectionem fidei pristinam, ut amplectantur uerbum tuum sanctum, et accipiant uirtutem fidei tue et mandata tua faciant. Spolia eos uetustate, per spem uite que eterna est. Dele in eis omnem uim inimici. Scrutare eorum corda, ut dicis per Ieremiam prophetam scrutabuntur Ierusalem lucerna sapientie; nec permitte ut Spiritus immundus et malus lateat in eis, nec sint membra carnis, et mens mala, sed dona eis munditiam per hanc aquam sanctam. Da eis uerbum uite eterne; et genera eos per ablutionem regenerationis in remissionem peccatorum. Fac eos habitationem sancti Spiritus, per gratiam unici Filii tui Iesu Christi, nunc et semper,  et in secula seculorum. Amen.

Postea imponit sacerdos manum suam super capita eorum qui baptizandi sunt, et dicit hanc orationem:

In nomine Filii unici Iesu Christi, cape, munda, et prepara has animas, ut fiant libere ab omnibus demoniis et ab omni errore et culpa. Fugiant ab eis omnes tenebre, et quidquid imminuit fidem, et omnis cogitatio mala. In nomine unici Filii tui Iesu Christi, munda et libera eas ab omnibus fraudibus Satane, in sempiternum. Amen.

Postea detrahunt uestes eorum qui baptizandi sunt, et omnia ornamenta, et erigunt manus eorum dexteras, et aspicere faciunt uersus occidentem  , et abnegat Satanam, qui habet etatem; ipsemet, si autem  infans sit, qui respondent loquuntur pro eo, et dicunt hoc modo:

Abrenuntio tibi, Satana, et omnibus operibus tuis immundis, omnibus ministris, et incantationibus tuis malis, et omni uirtuti tue, omnibus principibus tuis, omnibus fraudibus, et omnibus adulationibus et illecebris tuis malis et tenebrosis, et omni iurisdictioni et infidelitati tue.

Postea uertunt eorum facies uersus Orientem  , et erigunt manus eorum dexteras alte, et dicunt:

Credo in te, Christe, Deus meus, credo legi tue salutifere, et omnibus angelis tuis uiuificantibus,  et omnibus operibus tuis que dant uitam.

Postea sacerdos dicit symbolum fidei; qui baptizandi sunt una cum eo dicunt

Credimus in unum Deum, Dominum, Patrem omnipotentem, et unicum Filium eius, Iesum Christum, Dominum nostrum, et in Spiritum sanctum uiuificantem, et resurrectionem carnis, et unicam, sanctam, que super omnes est, Ecclesiam apostolicam; et credimus unum baptismum in remissionem peccatorum, in secula seculorum. Amen.

Sacerdos deinde interrogat eos: Annon creditis? Ipsi autem ter dicunt: Credimus, credimus, credimus. Qui quidem etatem habent, at pro infantibus qui nesciunt loqui respondent qui uades sunt. Deinde sacerdos dicit hanc orationem:

 Domine, o Domine, Pater bone, Deus noster omnipotens; Pater Domini Dei, et Redemptoris nostri Iesu Christi, Domine celi et terre, factor omnium seculorum, qui donasti intelligentiam iis qui in terra sunt, per unicum Filium tuum Iesum Christum, Dominum et Redemptorem nostrum, qui preparasti eos ad regnum celorum per hanc uocationem, eosdem confirma uirtute tua, et confirma eorum mentem, quia serui tui sunt. Habitet uirtus tua in eis, ne reuertantur ad pristinum quod abnegarunt, quin eorum fidem confirma, ut nichil possit separare eos a te. Confirma eos in uoluntate fidei que est apostolorum, fides recta et sancta. Fac eos dignos magnitudine gratie tue, pelle ab eis uetustatem, et innoua uitam eorum, et infunde super eos uirtutem  Spiritus sancti, ut fiant digni et participes cum Filio tuo unico, et non sint filii carnis sed filii iustitie, et sint serui tui sapientes, et credentes, per Iesum Christum, cum quo, tibi, et sancto Spiritui est gloria, in secula seculorum. Amen.

Postea diaconus dicit: Humiliate capita uestra.

Deinde et sacerdos flectit pedes eorum qui baptizandi sunt, et orat super eos, dicens:

Domine, Redemptor noster, amator humani generis, factor celi et terre; quia tu solus es qui perficis hoc mysterium, quia te adorat omne genu quod in celo est et in terra, et omnis lingua te laudat, iuxta illud Pauli, Redemptor et Dominus noster iehsu Christus omnia operatus est in gloriam Dei Patris, hos seruos tuos amplectere, qui festinarunt  et uenerunt ut adorarent te genu flexi.

Diaconus dicit: Orate.

Sacerdos autem dicit: Propterea precamur et rogamus te, o amator humani generis, omnem inuidiam, et omnem tentationem elonga ab eis, omnem infirmitatem, et omnem afflictionem ab eisdem transfer, scrutare interna eorum, et illumina eorum corda et mentes lumine intelligentie. Omne opus Satane, et omnem immutationem et defectionem fidei, et omnem adorationem idolorum, ab eis arce. Confirma et dirige eorum corda, per assumptionem Spiritus tui sancti, et per uoluntatem Filii tui, que  est sine defectu, nunc, et semper, et in secula seculorum. Amen.

Postea sacerdos accipit oleum, et ungit eorum qui baptizandi sunt scapulas, granum pectoris, seu os stomachi, et manuum interiores et exteriores partes, genua, et omnes iuncturas corporis eorum, in signum Crucis, et dicit:

Ungo te, N., oleo letitie, quod perrumpit omnem uim inimici, quod plantatum est in medio ligni oliue dulcis que est Ecclesia sancta apostolorum Domini.

Diaconus et qui unguntur dicunt: Amen.

Sacerdos autem, postquam unxit eos oleo, dicit hanc orationem:

Domine, o Domine, Pater bone, Deus noster omnipotens,  inuocamus nomen tuum sanctum et benedictum, ut discutias et expellas omnem uim aduersantem, rogamus per omnes sanctos tuos, scrutare famulorum tuorum corda, qui uenerunt ut consumment et perficiant gratiam tuam sanctam, et si quas habent reliquias malas demonis, que lateant, extrahe et extermina ab animabus et corporibus eorum, quia serui tui sunt et credunt in nomine tuo sancto. Innoua eorum uitam, et fac eos dignos qui absque macula et cum sinceritate suscipiant lumen et signum Christi tui, et gratiam Spiritus tui sancti, quibus compar est tecum honor et lumen. Amen, Indumentum salutis. Amen. Scutum fidei quod expugnari non potest ab inimico. Amen. Fiant oues gregis tui, et fidei glorie tue celestis, et heredes  regni tui quod in eternum non ueterascit, neque corrumpitur. Amen, per Iesum Christum Dominum nostrum, cum quo tibi, et sancto Spiritui est honor et gloria, in secula seculorum. Amen.

Diaconus dicit: Orate.

Sacerdos autem orat in hunc modum:

Ens Domine, Pater bone, Deus noster omnipotens, qui finxisti hominem ad imaginem et similitudinem tui, et dedisti ei potestatem uite, potestatem que manet in eternum, et cum cecidisset in peccatum, non deseruisti sed correxisti eum salute, incarnatione scilicet Filii tui unigeniti, Iesu Christi, Domini nostri, qui plenus est salute. Hec figmenta tua libera ab operibus inimici, et suscipe ea intra regnum tuum, et aperi oculos cordium eorum. Amen. Clarificentur  lumine regni tui, et sit cum eis diuinitas tua per spatium uite eorum. Liberet eos ab omni malitia inimici, et a tentatione mala demonii meridiani. Amen. A sagitta uolante in die. Amen. Et ab opere ambulante in tenebris, et a uisione noctis. Amen. Arce ab eis omnes Spiritus immundos. Amen. Et Spiritum malignum, qui perturbat cor. Amen. Et Spiritum erroris, et omnem malignitatem. Amen. Spiritum amoris auri. Amen. Et omnem seruitutem idolorum, et spirituum mendacii. Amen. Et omnem turpitudinem que exercetur ex doctrina Satane. Amen. Fac eos oues gregis Christi tui. Amen. Et membra electa Ecclesie tue, que est super omnes. Amen. Filios luminis, et uasa sancta. Amen. Et  heredes regni tui. Amen. Et pugnent in custodiam mandatorum Christi, et ea custodiant signo immobili. Amen. Et indumentum immaculatum, et inueniant constantiam et perseuerationem que est electorum, per Iesum Christum Dominum nostrum, cui, tecum, una cum sancto Spiritu conuenit gloria et potestas in secula seculorum. Amen.

Postea dicit sacerdos ad fontem baptismi secreto:

Domine sancte, et lux, confirma famulos tuos, et fac eos dignos magna hac gratia, Ecclesia scilicet, et baptismo sancto. Aufer ab eis uetustatem, et genera eos secunda generatione in uitam sempiternam. Infunde super eos uirtutem Spiritus sancti, et sapientiam Christi tui, ne sint filii carnis, sed filii glorie tue, et heredes regni tui, quod nunquam inueterascit,  in uoluntate Unigeniti, cui tecum, una cum Spiritu sancto conuenit gloria, diuinitas et honor, in secula seculorum. Amen.

Deinde sacerdos dicit orationem gratiarum actionis, et thus dat; diaconus autem legit ex Epist. Pauli ad Tit., cap. XI:

Apparuit enim gratia Dei Saluatoris nostri omnibus hominibus, erudiens nos, ut abnegantes impietatem et secularia desideria, sobrie et iuste, et pie uiuamus in hoc seculo, exspectantes beatam spem et aduentum glorie magni Dei et Saluatoris nostri Iesu Christi, qui dedit semetipsum pro nobis, ut nos redimeret ab omni iniquitate, et mundaret sibi populum acceptabilem, sectatorem bonorum operum. Hec loquere, et exhortare, et argue cum omni imperio;  nemo te contemnat. Admone illos principibus et potestatibus subditos esse, dicto obedire, ad omne opus bonum paratos esse, neminem blasphemare, non litigiosos esse, sed modestos omnem ostendentes mansuetudinem ad omnes homines. Eramus enim aliquando et nos insipientes, increduli, errantes, seruientes desideriis et uoluptatibus uariis, in malitia et inuidia agentes, odibiles, odientes inuicem. Cum autem benignitas et humanitas apparuit Saluatoris nostri Dei, non ex operibus iustitie que fecimus nos, sed secundum suam misericordiam saluos nos fecit per lauacrum regenerationis et renouationis Spiritus sancti quem effudit in nos abunde per Iesum Christum Saluatorem nostrum, ut iustificati gratia ipsius, heredes simus, secundum spem uite  eterne.

Subdiaconus deinde legit ex Epistola Ioannis prima, cap. u:

Quis est qui uincit mundum, nisi qui credit quoniam iehsu est Filius Dei? hic est qui uenit per aquam et sanguinem iehsu Christus, non in aqua solum, sed in aqua et sanguine. Et Spiritus est qui testificatur quoniam Christus est ueritas, quoniam sunt tres qui testimonium dant in celo; Pater, uerbum, Spiritus sanctus, et hi tres unum sunt: et tres sunt qui testimonium dant in terra, spiritus, aqua, et sanguis, et hi tres unum sunt. Si testimonium hominum accipimus, testimonium Dei maius est, quoniam hoc est testimonium Dei quod maius est, quoniam testificatus  est de Filio suo. Qui credit in Filium Dei, habet testimonium Dei in se. Qui non credit Filio, mendacem facit eum, quia non credit in testimonium quod testificatus est Deus de Filio suo. Et hoc est testimonium, quoniam uitam eternam dedit nobis Deus, et hec uita in Filio eius est. Qui habet Filium Dei, habet uitam: qui non habet Filium Dei, uitam non habet. Hec scribo uobis, ut sciatis quoniam uitam habetis eternam, qui creditis in nomine Filii Dei.

Sacerdos autem, qui adiuuat sacerdotem baptizantem, legit ex Actis apostolorum, cap. uIII:

Angelus autem Domini locutus est ad Philippum, dicens: Surge, et uade contra meridiem ad uiam, que descendit ab Ierusalem in Gazam, hec est deserta. Et surgens abiit, et ecce uir Aethiops  eunuchus, potens, Candacis regine Aethiopum, qui erat super omnes gazas eius, uenerat adorare in Ierusalem, et reuertebatur sedens super currum suum, legensque Isaiam prophetam. Dixit autem Spiritus Philippo: Accede, et adiunge te ad currum istum. Accurrens autem Philippus, audiuit eum legentem Isaiam prophetam, et dixit: Putasne, intelligis que legis? Qui ait: Et quomodo possum, si non aliquis ostenderit mihi? rogauitque Philippum ut ascenderet et sederet secum. Locus autem Scripture, quam legebat, erat hic: Tanquam ouis ad occisionem ductus est, et sicut agnus coram tondente se sine uoce, sic non aperuit os suum. In humilitate iudicium eius sublatum est. Generationem eius quis enarrabit? quoniam tolletur de terra uita eius.  Respondens autem eunuchus Philippo, dixit: Obsecro te, de quo propheta dicit hoc? de se, an de alio aliquo? Aperiens autem Philippus os suum, et incipiens a Scriptura ista, euangelizauit illi Iesum. Et dum irent per uiam, uenerunt ad quamdam aquam, et ait eunuchus: Ecce aqua, quid prohibet me baptizari? dixit autem Philippus: Si credis ex toto corde, licet. Et respondens, ait: Credo Filium Dei esse Iesum Christum. Et iussit stare currum, et descenderunt uterque in aquam Philippus et eunuchus, et baptizauit eum. Cum autem ascendissent de aqua, Spiritus Domini rapuit Philippum, et amplius non uidit eum eunuchus; ibat autem per uiam suam gaudens.

Tum sacerdos, qui baptizat, dicit:

 Sanctus, sanctus, sanctus Dominus, Deus fortis et immortalis, miserere nostri, Domine. Beati quorum remisse sunt iniquitates, et quorum tecta sunt peccata. Beatus uir, cui non imputauit Dominus peccatum. Accedite ad eum et illuminabit uos, et facies uestre non confundentur. Iste pauper clamauit, et Dominus exaudiuit eum.

Deinde legit ex Euangelio Ioannis, cap. III.

Erat autem homo ex Phariseis, Nicodemus nomine, princeps Iudeorum. Hic uenit ad Iesum nocte, et dixit ei: Rabbi, scimus quia a Deo uenisti magister; nemo enim potest hec signa facere, que tu facis, nisi fuerit Deus cum eo. Respondit iehsu, et dixit ei: Amen, amen dico tibi, nisi quis renatus  fuerit denuo, non potest uidere regnum Dei. Dicit ad eum Nicodemus: Quomodo potest homo nasci cum sit senex. Nunquid potest in uentre matris sue iterato introire, et renasci? Respondit iehsu: Amen, amen dico tibi, nisi quis renatus fuerit ex aqua et Spiritu sancto, non potest introire in regnum Dei. Quod natum est ex carne, caro est; et quod natum est ex spiritu, spiritus est. Non mireris quia dixi tibi, oportet uos nasci denuo. Spiritus ubi uult spirat, et uocem eius audis, sed nescis unde ueniat, aut quo uadat. Sic est omnis, qui natus est ex spiritu. Respondit Nicodemus, et dixit ei: Quomodo possunt hec fieri? Respondit iehsu, et dixit ei: Tu es magister in Isrel et hec ignoras? Amen, amen dico tibi, quia quod scimus loquimur, et quod uidimus,  testamur, et testimonium nostrum non accipitis. Si terrena dixi uobis, et non creditis, quomodo si dixero uobis celestia credetis? et nemo ascendit in celum, nisi qui descendit de celo, filius hominis, qui est in celo. Et sicut Moyses exaltauit serpentem in deserto, ita exaltari oportet filium hominis, ut omnis qui credit in ipso non pereat, sed habeat uitam eternam. Sic enim Deus dilexit mundum, ut Filium suum unigenitum daret, ut omnis qui credit in eum, non pereat, sed habeat uitam eternam. Non enim misit Deus Filium suum in mundum ut iudicet mundum, sed ut saluetur mundus per ipsum. Qui credit in eum, non iudicatur; qui autem non credit, iam iudicatus est, quia non credidit in nomine unigeniti Filii Dei. Hoc est autem iudicium, quia  lux uenit in mundum, et dilexerunt homines magis tenebras, quam lucem. Erant enim eorum mala opera. Omnis enim qui male agit odit lucem, et non uenit ad lucem, ut non arguantur opera eius. Qui autem facit ueritatem, uenit ad lucem, ut manifestentur opera eius, quia in Deo sunt facta.

Postea dicit orationem pro infirmis, que sequitur, populum prius exhortans ad orandum hoc modo:

Rogemus omnipotentem Deum, Patrem Domini, Dei et Seruatoris nostri Iesu Christi pro infirmis fratribus nostris, ut omnem languorem, et omnem afflictionem ab eis expellat, et expulso Spiritu infirmitatis sanitatem eis ipse det, in quo est omnis medele potestas, Dominus Deus noster.

Diaconus dicit: Orate pro infirmis.

 Sacerdos autem dicit: Domine, Deus noster omnipotens, rogamus te et quesumus, infirmis fratribus sanitatem dona, Spiritum infirmitatis dele, omnem egritudinem, et omnem passionem ab eis transfer. Cito inueniat nos misericordia tua, o Domine.

Diaconus dicit ad populum. Medela anime, medicator corporis, tu es uisitator omnis carnis et eorum, qui a spiritibus immundis torquentur, libera omnem animam afflictam et oppressam, da ei relaxationem, da quietem. Omnem infirmitatem, et omnem passionem a nobis extermina, et a domo hac, que inuocat sanctum et benedictum nomen tuum, et singularum animarum nostrarum infirmitate sanata, perfectam salutem largire, per unigenitum Filium  tuum, cum quo tibi et sancto Spiritui est gloria et potestas nunc, et semper, et in secula seculorum. Amen.

Tum sacerdos hortatur populum ut oret pro peregrinantibus et postea orat.

Rogamus etiam omnipotentem Deum Patrem Domini et Redemptoris nostri Iesu Christi pro fratribus nostris qui peregre profecti sunt, et pro eis quos futurum est ut peregrinentur, siue per mare, siue per flumina, siue per lacus, seu quacunque uia peregrinationem faciant, ut omnes dirigat ad portum salutarem, qui omnia continet Dominus Deus noster.

Diaconus dicit: Orate pro iis qui peregrinantur.

Sacerdos autem dicit: Domine Deus noster, qui  omnia capis, rogamus te, et quesumus, eorum qui profecti sunt peregre fratrum nostrorum, et eorum qui profecturi sunt, dirige gressum, et cum eis sis ut assequantur quod optant. Cito inueniat nos misericordia tua, o Domine.

Diaconus dicit: Dicamus omnes nos:

Duc eos ad portum salutarem, offer, et redde eos eorum consanguineis cum letitia et gaudio, ut letentur, et letari faciant, per unicum Filium tuum, cum quo tibi et Spiritui sancto est gloria et potestas nunc, et semper, et in secula seculorum. Amen.

Sacerdos postea hortatur omnes ut orent pro pluuia hoc modo:

Rogemus etiam omnipotentem Deum, Patrem Domini,  et Redemptoris nostri Iesu Christi pro pluuia, ut eam mittat illuc ubi opus est, qui omnia capit Dominus Deus noster.

Diaconus dicit: Orate.

Sacerdos autem dicit.

Domine, Deus noster omnipotens, rogamus te, et quesumus, mitte pluuiam tuam ad loca ubi desideratur, letari fac faciem terre, imbue sulcos eius, duo semen ad messem, quod ex bonitate tua cito inueniat nos misericordia tua, o Domine.

Diaconus dicit: Dicamus omnes nos:

Pro paupere populo tuo, o Domine, et pro omnibus qui sperant in te, fac nobiscum iuxta misericordiam tuam. ciba cor nostrum diuinitate doctrine, et intelligentia que a te est, per unigenitum Filium  tuum, cum quo tibi et sancto Spiritui gloria est et potestas nunc et semper, et in secula seculorum. Amen.

Pro fructibus terre, sacerdos. Iterum rogemus omnipotentem Deum, patrem Domini et Redemptoris nostri Iesu Christi pro fructibus terre, ut eos augeat, et uberes faciat, et diuitias gratie largiatur Dominus Deus noster.

Diaconus dicit: Orate pro fructibus terre.

Sacerdos. Domine, Deus noster omnipotens, rogamus te, et quesumus, fructus terre auge, et uberes fac, letari fac faciem terre: imbue sulcos eius, deduc semen ad messem; quod ex bonitate tua est, cito inueniat nos misericordia tua, o Domine.

 Diaconus dicit: Dicamus omnes nos:

Ob pauperem populum tuum, o Domine, et propter omnes, qui inuocant sanctum nomen tuum, per unicum Filium tuum, cum quo tibi et sancto Spiritui est gloria, et potestas nunc et semper, et in secula seculorum. Amen.

Pro aquis fluuialibus, sacerdos: Rogemus etiam omnipotentem Deum Patrem Domini et Redemptoris nostri Iesu Christi pro aquis fluuialibus, ut crescant ad mensuram suam, et diuitias gratie largiatur Dominus Deus noster.

Diaconus dicit: Orate pro aquis fluentibus.

Sacerdos autem dicit: Domine, Deus noster omnipotens, rogamus te, et quesumus, fluenta aquarum auge usque ad mensuram eorum, fac letam faciem  terre, imbue sulcos eius, multiplica segetes, et benedic circulo anni benignitate que a te est. Cito inueniat nos misericordia tua, o Domine.

Diaconus dicit: Dicamus omnes nos:

Ob pauperem populum tuum, o Domine, et propter omnes, qui inuocant sanctum nomen tuum, per unicum Filium tuum, cum quo tibi, et Spiritui sancto, est gloria et potestas, nunc, et semper, et in secula seculorum. Amen.



Pro pace.

Sacerdos: Rogemus etiam omnipotentem Deum Patrem Domini et Redemptoris nostri Iesu Christi, pro pace sancte et unice Ecclesie apostolice, que est super omnes Ecclesias.

Diaconus: Orate pro hac Ecclesia sancta unica,  que est congregatio per apostolos recta in Domino.

Sacerdos: Rogamus et petimus a bonitate tua, o amator humani generis, recordare Domine pacis Ecclesie sancte, unice congregationis apostolice, que fuit ab origine, et erit usque in finem seculi. Benedic, Domine, per eam omni populo et omni alimento. Pacem que de celis est, mitte super uniuscuiusque nostri animam, et pacem uite nostre da nobis. Eamdem, Domine, largire regi nostro N., principibus, ac iudicibus et subditis eius, et congregationi uicinorum nostrorum, tam eorum qui extra Ecclesiam sunt, quam eorum qui in ea continentur; et orna eos omni genere pacis. Rex pacis, pacem da nobis, quia omnia nobis dedisti, et fac nos peculiares tibi, quia autem preter te, alius est nemo quem  cognoscamus, nomen tuum sanctum appellamus et inuocamus, ut uiuat anima nostra per Spiritum sanctum, nec inualescat mors peccati super nos famulos tuos, et super omnem populum tuum.



Pro pontificibus.

Sacerdos: Et iterum rogamus omnipotentem Deum, Patrem Domini, Dei, et Redemptoris nostri Iesu Christi.

Diaconus dicit: Orate pro principe nostro principe archiepiscoporum et episcoporum, domino nostro N., et pro capite episcoporum magne prouincie N., et capite ciuitatis nostre uenerando antistite patre N., et pro omnibus episcopis, sacerdotibus, et diaconis rectis in fide.

 Sacerdos: Rogamus et querimus a bonitate tua, o amator humani generis, recordare domini Patris nostri uenerandi, principis archiepiscoporum et episcoporum Patris N., et domini archiepiscopi nostri, Patris N., custodiendo custodi pro nobis multis annis et longo tempore in iustitia et pace, omnes et episcopos et sacerdotes, et diaconos recte fidei, et omnem imaginem sancte unice Ecclesie Christi, que est congregatio apostolica, ut fungantur sanctificatione quam credidisti eis in dignitate sacerdotii, iuxta uoluntatem tuam sanctam ac beatam, et ut absoluant in iustitia et equitate, et pascant populum tuum in ueritate. Orationem quam faciunt pro nobis, et pro omni populo tuo, ipse suscipe in sacrificium tui excelsum cum odore bono suauitatis. Omnes hostes  et inimicos eorum arce et confringe sub eorum pedibus quam primum, ipsos autem custodi nobis in iustitia et pace in Ecclesia tua sancta. Amen.



Pro rege oratio.

Sacerdos: Rogemus etiam omnipotentem Deum, Patrem Domini et Redemptoris nostri Iesu Christi pro amatore Dei, rege nostro N., ut regnum eius absque afflictione in pace et in iustitia custodiat qui omnia capit Dominus Deus noster.

Diaconus dicit: Orate pro rege.

Sacerdos: Deus noster, qui omnia contines, rogamus te, et quesumus, regi huius prouincie amatori tuo regi nostro utilitatem suam da; arce undequaque inimicam ei gentem, loquere iustitiam in corde  eius pro sancta Ecclesia tua. Cito inueniat nos misericordia tua, o Domine.

Diaconus dicit: Dicamus omnes nos:

Da ei, absque errore conseruare intelligentiam fidei in honorem diuinitatis tue, per unicum Filium tuum, cum quo tibi et Spiritui sancto est gloria et potestas, nunc, et semper, et in secula seculorum. Amen.



Pro congregatione sui cuiusque loci.

Sacerdos: Iterum rogemus omnipotentem Deum Patrem Domini, Dei, et Redemptoris nostri Iesu Christi.

Diaconus dicit: Orate pro Ecclesia sancta, et congregatione nostra, que in ea est.

Sacerdos: Querimus, et petimus a bonitate tua,  o amator humani generis, memento, Domine, congregationis nostre, et benedic ei. Fac eos, ut sint tibi sine diuisione, et sine otio, et faciant uoluntatem tuam sanctam ac beatam. Fac eos domum orationis, domum sinceritatis, et domum abundantie et gratie, gratificare, Domine, hoc nobis seruis tuis, et post nos uenturis, in seculum. Exsurge, Domine, Deus noster, et dissipentur inimici tui, et fugiant a facie tua omnes qui oderunt sanctum et benedictum nomen tuum. Populi autem tui sint benedicti cum infinita benedictione angelorum, qui faciunt omnem uoluntatem tuam, per gratiam, benignitatem et amorem erga homines filii tui unigeniti Domini, Dei, et Redemptoris nostri Iesu Christi, cum quo tibi et Spiritui  sancto est potestas, et gloria, nunc et semper, et in secula seculorum. Amen.



Pro paruis aut nouis Christianis, seu catechumenis.

Sacerdos: Rogemus etiam omnipotentem Deum Patrem Domini, et Redemptoris nostri Iesu Christi, pro famulis nouitiis Christianis, ut impartiatur eis tempore idoneo ablutionem regenerationis, remissionem peccatorum, quia omnia capit Dominus Deus noster.

Diaconus dicit: Orate pro nouis Christianis.

Sacerdos: Domine, Deus noster omnipotens, rogamus te, et quesumus, famulorum tuorum, qui nondum adulti sunt Christiani, miserere, omnes reliquias idololatrie ab eis arce, legem tuam, mandata, et iustitiam, et constitutiones tuas impone  cordibus eorum, et in tempore idoneo ablutione regenerationis impertire, remissionem scilicet peccatorum eorum, et tabernaculum sancti Spiritus eos fac, per unicum Filium tuum, cum quo tibi et sancto Spiritui est gloria et potestas nunc et semper, et in secula seculorum. Amen.



Pro offerentibus munera.

Sacerdos: Iterum rogemus omnipotentem Deum, Patrem Domini, Dei, Redemptoris nostri, Iesu Christi, pro iis qui obtulerunt munera sancte, unice, que est super omnes, Ecclesie, sacrificium scilicet primitiarum, decimarum, gratiarum actionis signum et monimentum. Seu autem quis multum obtulerit, seu parum, seu secreto, seu palam, seu uolens et non habens, omnium amplectatur uoluntatem qui celestem  Spiritum donat, et in quo omnium bonorum operum est potestas Dominus Deus noster.

Diaconus dicit: Orate pro iis qui obtulerunt munera.

Sacerdos: Domine, Deus omnipotens, rogamus te, et quesumus pro iis, qui obtulerunt dona sancte, unice, que super omnes est, Ecclesie, seu multum obtulerint, seu parum, siue secreto, siue palam, siue uolentes, et non habentes, omnium uoluntatem acceptans, da unicuique eorum, pro premio, benedictionem, per unicum Filium tuum, cum quo tibi et sancto Spiritui est gloria, et potestas nunc, et semper, et in secula seculorum. Amen.



Pro iis qui dormierunt, siue pro mortuis.

Sacerdos: Rogemus quoque omnipotentem Deum,  Patrem Domini, Dei, et Redemptoris nostri Iesu Christi pro iis qui dormierunt.

Domine uiuentium, uita mortuorum, spes desperatorum, auxiliator laborantium, mundator peccatorum, qui mortem otiosam fecisti, et laqueos Satane abscindendo salutem generi humano contulisti: rogamus te, et quesumus, o immortalis apud quem est thesaurus uite, pro iis qui dormierunt, et quieuerunt in fide, Patres, primi principes archiepiscoporum, archiepiscopi, episcopi, sacerdotes, diaconi, antagoniste, uirgines, monachi, doctores coniugati, orbati coniuge, infantes, pupilli et pro anima famuli tui N., et pro animabus omnium quos ipse uocasti de populo iuste et recte. Quiescere fac eorum animas  in loco ameno apud aquam quietis in sinu Abrahe simul cum Isaac et Iacob, tu, in quo potestas quietis, Domine, Deus noster.

Diaconus dicit: Orate.

Sacerdos: Domine, Deus noster omnipotens, rogamus te, et quesumus, animas famulorum tuorum, qui dormierunt et in fide quieuerunt, suscipe una cum anima famuli tui N., et omnium animas, qui hic mortui, aut moribundi sunt, nutri in loco ameno apud aquam quietis in sinu Abrahe, una cum Isaac et Iacob. Dona eis transitum animarum suarum sine peccato. Spiritum consolatorem et sedatorem consanguineis eorum mitte. Solare eos, et letos esse fac in Christo, per unicum Filium tuum, cum quo tibi et sancto Spiritui, est gloria et potestas nunc,  et semper, et in secula seculorum. Amen.

Sacerdos postea imponit manus super eos qui baptizandi sunt, et dicit:

Famulos tuos, qui inseruiunt, et adherent nomini tuo sancto, et inclinant capita sua ante te, protege, o Domine, et cum eis sis. Adiuua eos in omne opus bonum. Excita corda eorum ab omni opere malo, quod in terra fit. Fac eos uiuos, ut scilicet cogitent omnia que sunt ad uitam, et recordentur omnium operum tuorum, o Domine, per unicum Filium tuum, ut tibi, et ipsi sancto Spiritui sit gloria in secula seculorum. Amen.

Postea dicit sequentem orationem supra fontem:

Deus prophetarum, Domine apostolorum, qui nuntiasti aduentum Christi tui per os prophetarum sanctorum  antequam mitteres Ioannem prophetam, qui precederet ante te, rogamus te, et quesumus, o amator humani generis pro famulis tuis, qui uenerunt ad te, ut uirtus tua adsit huic fonti. Confirma famulos et famulas tuas. Fac eos dignos ut possint inuenire baptismum tuum, secundam scilicet generationem in remissionem peccatorum, et spem tuam, que non fallit, per unicum Filium tuum, ut tibi et ipsi, et sancto Spiritui sit gloria, nunc, et semper, et in secula seculorum. Amen.

Sacerdos postea secreto dicit pro se, antequam baptizet.

Misericors, miserator et clemens, qui scrutaris cor et iecur, et cognoscis abscondita hominis : tu cognoscis abscondita mea, ne me deseras, neque auertas faciem tuam a me, sed aufer a me hac hora omnem meam culpam, et absolue horum hominum peccata, qui conuertisti eos ad penitentiam, ablue maculas anime mee et corporis, et munda iecur meum perfecte uirtute tua inuisibili, et dextera tua uiuificante confirma me, ut annuntiem aliis qui querunt liberationem a me, id est, fidem, ut eis eam tradam, quos quidem preparauit magnitudo tua inenarrabilis, o amator humani generis, preterea, ne sim ego ut seruus peccator qui condemnatur. Absit, Domine, non ita fiat. Tu enim solus es bonus, et amator es humani generis. Non recedam confusus. Absolue me a peccato meo, et mitte  super me auxilium tuum de celo. Da mihi uirtutem, ut digne fungar hac magna administratione, mysterio tuo, constitutione celesti. Et habitet Christus super eos qui baptizantur, per regenerationem, et baptismum qui a me administratur, quia pauper sum ego, qui a te peto misericordiam. Aedifica eos in fundamento apostolorum et prophetarum, nec amplius destrue, sed fac eos plantas ueras in Ecclesia tua, que super omnes est sancta, que est apostolorum, ut ad id se conferant, quod prestat et glorificetur nomen tuum sanctum in eis, quod in celo et in terra, ante omne seculum, plenum est gloria Patris, et Filii, et Spiritus sancti, nunc, et semper, et in secula seculorum. Amen.

Postea dicit orationem pro pace.

Et orationem pro pontificibus.

 Et orationem pro congregatione.

Et Symbolum apostolorum.

Deinde accipit oleum non benedictum, atque id ter in baptismum infundit; unaquaque uice in modum crucis confundens, et dicens:

Benedictus Dominus Deus noster, nunc, et usque in seculum.

Benedictus Dominus Pater +. Amen.

Benedictus Filius unigenitus, iehsu Christus, Dominus noster +. Amen.

Benedictus Spiritus sanctus Paracletus +. Amen.

Deinde orat super baptismum hoc modo:

Deus celi, Deus luminis, Deus angelorum qui presunt iudicibus; Deus angelorum qui presunt  uiribus regum, populorum et principum; Deus glorie, qui habitas super Cherubim et Seraphim, Pater Domini, Dei, et Redemptoris nostri Iesu Christi, qui soluisti animas eorum qui uincti erant peccato, et eos qui affixi erant tenebris per peccatum, illuminasti plagis passionis unici Filii tui Iesu Christi, Domini nostri, qui abegit a nobis passionem, et liberauit nos ab omni onere peccatorum nostrorum: Qui elongasti a nobis omne semen inimicum, quem omnia timent et reformidant; creator aquarum, et factor omnium, clamamus ad uirtutem tuam sanctam, ad nomen tuum quod superat omne nomen, ad unicum scilicet Filium tuum, Iesum Christum qui crucifixus est propter nos, tempore Pontii Pilati; rogamus te, Domine, pro his famulis et famulabus  tuis; conuerte, et immuta eos: Amen. Benedic eis, et confirma eos: Amen. Ut per hanc aquam et hoc oleum aboleatur omnis uis inimici: Amen. Omnes spiritus malignos aufer, arce, et disiice: Amen. Omnem adorationem idolorum, et omnem turpitudinem ab eisdem tolle. Amen.

Et sufflat in aquam ter in modum crucis, dicens

Sanctifica hanc aquam et hoc oleum. Amen. Et sint in ablutionem regenerationis: Amen. Et in uitam eternam: Amen. Et in indumentum immaculatum: Amen. Et in generationem gratie: Amen. Et in innouationem Spiritus Sancti: Amen. In nomine unici Filii tui Iesu Christi, quem baptizari fecisti in Iordane, et sanctificauit, et mundauit eum,  et testatus est dicens: Qui non fuerit natus ex aqua et Spiritu sancto non potest intrare in regnum celorum; deinde precepit discipulis suis dicens: Ite ergo, et docete omnes gentes, et baptizate eos in nomine Patris, et Filii, et Spiritus Sancti. Suscipe, Domine, famulos et famulas tuas, quia in te est potestas et liberatio. O sancte, tona super hanc aquam, ut ex ea et Spiritu sancto regenerentur hi famuli tui uirtute diuinitatis tue, qui uenerunt ad te, fac eos aptos ad remissionem peccatorum eorum, et ad indumentum immaculatum, in honorem unici Filii tui, cum quo tibi et sancto Spiritui est gloria in secula seculorum. Amen.

Tum dicit diaconus: Orate.

Sacerdos autem dicit sanctificationem Iordanis, id  est, baptismi.

Amor Dei, gratia Iesu Christi, et donum Spiritus sancti sit uobiscum.

Populus autem respondet: Cum spiritu tuo.

Sacerdos autem dicit:

Sursum sint corda uestra.

Populus respondet:

Habemus ad Dominum, Deum nostrum.

Sacerdos autem dicit:

Gratias agamus Domino, Patri bono.

Populus respondet:

Rectum est, et conuenit.

Sacerdos autem dicit:

uere dignum et iustum est. Benedictus sit Deus excelsus qui in eternum est fortis super omnia, in quo  ea est potestas, ut regat et custodiat mundum. Qui omnia uiuificat, in eo enim Spiritus est uite, qui alit omnem animam, qui confirmat omnem spiritum, qui uirium totius mundi est capax: qui uocauit omnia ex eo quod non est, et fecit omnia. Ipse, Domine, qui excelsorum es excelsissimus, qui uides et cognoscis finem temporum, et sopitos a somno excitas, qui dedisti uocem omnibus que mouentur, commoue hanc aquam, et imple eam Spiritu tuo sancto, et fiat ablutio in secundam generationem. Amen. Et in uitam eternam. Amen. Ut regenerentur hi famuli et famule tue, quemadmodum constituisti, Domine, intelligentiam et rationem in anima, et per eam regere fecisti hominem, et iudicem fecisti omnium ornamentorum mundi: quapropter tibi  conuenit gloria et magnitudo. Benedictus es, Deus, super omnes uirtutes; benedictus es, Deus, super omnes principes; benedictus es, Deus, super omnem cogitationem et loquelam; benedictus es, Deus, super omnem intelligentiam et scientiam; benedictus es, Deus, supra omnes thronos et regna. Tu misisti aquam et ignem, frigus et glaciem, tempestatem et turbines super terram, et scaturire fecisti aquam de rupe dura. Tu es quem uidit mare, et fugit; et Iordanis post te reuersus est, et montes exultauerunt sicut hirci, et colles sicut agni ouium. Tu es de quo, et de benignitate cuius testimonium dedit Ioannes, qui missus est ante te, clamans uoce preconis in desertum et dicens: Mundate uiam Domini, equate  semitam eius, uox Domini super aquas, Deus glorie intonuit. Tona, Domine, super hanc aquam et oleum, utrumque prepara, et da eis uirtutem, ut fiant baptismus tuus, qui est noua generatio, et uita eterna, et regenerentur hi famuli tui.

Diaconus dicit: Qui sedent surgant.

Sacerdos autem dicit: Domine, o Domine, pater bone, Deus noster omnipotens, Pater Domini, Dei, et Redemptoris nostri Iesu Christi, factor omnium creaturarum quas ostendunt celum, terra, et mare, et omnium que in eis latent, factor omnium creaturarum, uisibilium et inuisibilium, qui congregasti aquas in alueos suos, qui creasti, formasti, et obsignasti, et que super celos sunt, tu cercuisti mare, et flumina uirtute tua, confregisti capita draconis in  aqua, tu terribilis es , aspice, Domine, super hanc, quam fecisti aquam, et da ei gratiam, salutem, et benedictionem Iordanis, ut ab ea fugiant omnia que malignantur aduersus creaturas tuas, quoniam inuocaui nomen tuum sanctum et admirandum, quod plenum est gloria et terrore aduersus ea, que nobis aduersantur.

Diaconus dicit: In orientem aspicite.

Sacerdos autem subsequitur hoc modo:

Et dissipentur coram signo crucis omnes uires eorum, qui nobis aduersantur, et ab ea fugiant omnes demones qui sunt in aqua et terra, qui non uidentur. Nec lateat in hac aqua superbia tenebrosa, nec descendat cum eis qui baptizantur malignus spiritus  qui obtenebret eorum mentem, et perturbet cor. Imo, rogamus te omnes, Domine, ut facias hanc aquam esse aquam quietis: Amen. Aquam puram in mundationem: Amen. Aquam salutis: Amen. Et ut sit in ablutionem turpitudinis anime et corporis: Amen. Aquam in absolutionem et remissionem peccatorum: Amen. Lumen anime et corporis: Amen. Ablutio in regenerationem: Amen. In uestem immaculabilem: Amen. In innouationem Spiritus sancti et in fontem uite: Amen.

Qui adsunt, dicunt: Amen.

Sacerdos: Quia autem ipse dicit: Lauamini, purgate, et expellite malitiam a cordibus uestris; qui dedisti nobis generationem de celo, per aquam et Spiritum sanctum, appare, Domine, super hanc  aquam, et fac eos mundos qui in ea baptizantur, ut expellant ueterem hominem et turpitudinem fallacis uoluptatis, et induantur nouo homine, et renouentur iterum per similitudinem creatoris sui: Amen. Fiant participes mortis Christi tui, per baptismum eiusdem unici filii tui Iesu Christi: Amen. Atque cum eo participes sint resurrectionis eius, et custodiant donum Spiritus sancti: Amen. Abundet super eos doctrina gratie tue: Amen. Et inueniat pignus uocationis de celo, quod tuum est, o Domine: Amen. Connumerentur in congregatione primogeniti, in congregatione scilicet eorum quorum nomina scripta sunt in celis: Amen. Per Iesum Christum Dominum nostrum, cum quo tibi est gloria  cum sancto Spiritu, nunc et semper, et in secula seculorum: Amen.

Deinde dicit: Sanctus, sanctus, sanctus es, Deus exercituum. Perfecte plenum est celum et terra sanctitate glorie tue.

Et dicit populus: Sanctus, sanctus, sanctus es, Deus exercituum. Perfecte plenum est celum et terra sanctitate glorie tue.

Sacerdos autem dicit: Ad te suspicimus, et intendimus oculos cordis nostri in celum; rogamus te, Domine, Deus noster, custodi nos omnes. Deus noster, Deus patrum nostrorum, qui creasti celum et terram, et omnia ornamenta eorum; creator aquarum, que supra celos sunt; qui fundasti terram super aquas; qui congregasti aquas in alueos suos;  qui cinxisti, et cercuisti mare, et eius profunditatem obsignasti magno nomine signi, quod plenum est gloria, et quod omnia timent et expauescunt, aspectu, Domine, fortitudinis et uirtutis tue. Tu fundasti mare uirtute tua, tu confregisti capita draconis in aquas, tu scidisti scaturigines et fontes, et dedisti uiam aquis. uiderunt te aque, Domine, et pauerunt profunditates pre multitudine aquarum. Tu es, quem mare Rubrum uidit, et timore tui constitit. Tu traiecisti Isrel, et per Moysen baptizasti eum; tu precepisti rupi dure, et effudit aquam populo tuo; tu mutasti aquam amaram, et fecisti eam dulcem. Tu, Domine, tempore Iesu filii Naue, abstulisti, et reuerti fecisti flumina, que fluebant terribiliter. Tu   sacrificium quoque Elie in aqua suscepisti per flammam et ignem de celo. Tu es, Domine, qui ostendisti per Eliseum aquam generationis uite, et Naaman Syrum mundari fecisti per aquam Iordanis. Tu omnia potes, et nichil est quod tibi sit impossibile.

Diaconus dicit: Orate.

Sacerdos autem dicit:

Domine, o Domine, Pater bone, Deus noster, rex ordinum celestium et terrestrium, aspice, qui sedes super Cherubim, intende oculos qui habitas in celo. Aspice, et uisita creaturam tuam. Da huic aque donum Iordanis magnum, potens, et celeste, et descendat Spiritus sanctus super eam. Amen. Dona ei benedictionem Iordanis, da ei uirtutem, ut sit aqua uite. Amen. Aqua sanctitatis. Amen. Aqua mundationis  peccatorum. Amen. Aqua lotionis ad regenerationem. Amen. Dona ei, ut si quis est latens extra eam malignus spiritus, non reuertatur amplius ad eos, qui baptizantur. Amen. Nec spiritus diei. Amen. Nec spiritus meridiei. Amen. Nec spiritus uesperi. Amen. Nec spiritus noctis. Amen. Nec spiritus eris. Amen. Nec spiritus superbie, que sub terra est. Amen. At arce omnes spiritus malignos uirtute, et benignitate tua, et frangantur coram signo crucis Filii tui. Amen. In nomine sancto tuo, quod precamur, quod plenum est gloria, et terribile aduersus ea que nobis aduersantur, ut omnis qui baptizatur in ea, expellat a se hominem ueterem, qui coinquinatus est uoluptate erroris; et induatur nouo  homine qui innouatur in similitudinem Creatoris sui. Illumina eos lumine iustitie, qui est Spiritus sanctus. Amen. Et inueniant uitam eternam. Amen. Firma eorum spem. Amen. Et stent ante thronum Christi tui. Amen. Inueniant remissionem peccatorum suorum. Amen. Et accipiant coronam celestem. Amen. Sint, aqua hec, et hoc oleum benedicta, et plena gloria, et sint sancta, in nomine Patris, et Filii, et Spiritus sancti, in gratiarum actionem populi tui, et omnium qui obtulerunt tibi filios suos famulos tuos, in gloriam et honorem Filii tui sancti. Suscipe eos in sacrificium tuum sanctum et celeste, tanquam odorem suauem magnitudini tue celesti, precibus, angelorum et archangelorum tuorum sanctorum. Domine, libera populum tuum, et  benedic hereditati tue, custodi, et exalta eum usque in seculum. Amen. Conserua eum in rectitudine fidei, omni tempore uite sue, et sit in caritate, que superat omnem pacem, precibus omnium sanctorum, et intercessione plene gratia uirginis genitricis Dei Marie, que in omnibus est sancta, et sancti Ioannis martyris, et Baptiste, precursoris et ducis uite, et omnium sanctorum quos a primordio elegisti, per gratiam unici Filii tui, cum quo tibi una cum sancto Spiritu, est gloria in secula seculorum. Amen.

Deinde sacerdos dicit orationem Euangelii, scilicet.

Pater noster, qui es in celis, sanctificetur nomen tuum: adueniat regnum tuum: fiat uoluntas tua sicut in celo, ita et in terra. Da nobis hodie cibum  nostrum quotidianum: dimitte nobis offensiones nostras, et errores nostros, et ut nos quoque dimittamus offensiones, que in nos sunt: et ne inducas nos, Domine, in tentationem, sed redime, et libera nos ab omni malo. Quoniam hoc est regnum tuum, honor et gloria nunc, et semper, et in secula seculorum. Amen.

Postea dicit orationem impositionis manuum super eos qui baptizandi sunt.

Accipit postmodum crucem, et ter ea aquam sulcat in modum crucis ter clamans.

Sanctus, sanctus, sanctus, Pater, et Filius, et Spiritus sanctus, nunc et semper, et in secula seculorum. Amen.

Descendit postea in fontem, et infundit balsamum  in figuram signi crucis dicens:

Benedictus est Deus Pater: Amen. +

Benedictus est Filius unicus iehsu Christus. Amen. +

Benedictus est Spiritus sanctus paracletus: Amen. +

Tum dicit magna uoce, Alleluia, dum miscens aquam cum balsamo, manu sua dextera dicit. Psalm. CXXXI. Quoniam elegit Dominus Sion in habitationem.

Et psalm. XXuIII, uox Domini super aquas, Deus glorie intonuit. Et psalm. XXXIII, Accedite ad eum, et illuminabit uos. Et psalm. LXu. Transmisit nos inter ignem et aquam. Et psalm. L, Asperges me, Domine, myrto, et mundabor, usque ad uersiculum: Ne proiicias me a facie tua. Deinde dicit: Gloria Patri, et  Filio, et Spiritui sancto nunc, et semper, et in secula seculorum, Amen.

Postmodum dicit: Honor hic omnibus sanctis, benedictus sit Deus qui illuminat in omne seculum. Amen.

Tum diaconus ducit eos qui baptizandi sunt uersus occidentem, et ingredi facit uersus orientem; sacerdos autem eos suscepit et tergit, dicens:


EGO BAPTIZO TE, IN NOMINE PATRIS, ET FILII, ET SPIRITUS SANCTI PARACLETI. AMEN.

Hoc perfecto, dicit sequentem orationem; pro absolutione seu immutatione aque in primam eius naturam.

Domine, o Domine Pater bone, Deus noster omnipotens, qui creasti omnia ex eo quod non est, et ex  nichilo sapientia tua que uera est, tu es qui congregasti  aquas a primordio in unum cumulum, et definiuisti omnia ab origine mundi magnitudine uirtutis tue, et intelligentia tua imperceptibili: tu es, Domine, qui fecisti hanc aquam in emundationem per gratiam Christi tui super eam, et fecisti eam his qui baptizati sunt famulis tuis in ablutionem regenerationis, innouationem a uetere errore, ut ab eo resipiscant, et illuminentur lumine tuo, rogamus te, et quesumus o bone, et amator humani generis, ut immutes eam in primum ordinem et in primam naturam supra terram, nobis autem sit auxilium, et liberatio ut semper glorificemus Patrem, et Filium, et Spiritum sanctum, et tribuamus tibi honorem nunc, et semper, et in secula seculorum, Amen.



MONUMENTA uARIA QUAE AD CELEBRATIONEM SACRAMENTORUM ET OFFICIA QUAEQUE ECCLESIASTICA PERTINENT.






ORDO BAPTISMATIS.
[Ex cod. theol. 685 bibl. Cesar. uindob. sec. X.]

 Primum uero ante ianuas ecclesie presbyter incipiat sacramentum baptismatis ita dicendo: Abrenuntias Satane. R\. Abrenuntio. Et omnibus operibus eius. R\. Abrenuntio. Et omnibus pompis eius. R\. Abrenuntio. Deinde catechuminum tribus uicibus in faciem exsuffla et dic: Recede, diabole, ab hac imagine Dei increpatus ab eo, et da locum Spiritui sancto. Deinde crucem fac in fronte dicendo: signum sancte crucis  Dni nri Ihu Xpi in frontem tuam pono. Et in pectore similiter crucem fac dicendo: Signum Saluatoris Dni nri Ihu Xpi in pectus tuum pono. Deinde pone manum super caput infantis dicens hanc orationem. Accipe signaculum crucis Christi tam in fronte quam in corde. Sume fidem celestium preceptorum: talis esto moribus ut templum Dei esse iam possis. Ingressusque ecclesiam Dei euasisse te laqueos mortis  letus agnosce: horresce idola, respue simulacra, cole Deum Patrem omnipotentem et Iesum Christum Filium eius, qui cum Spiritu sancto uiuit et regnat in secula seculorum. Amen.



Alia.

Te deprecor, Domine, sancte Pater omnipotens eterne Deus, ut huic famulo tuo, qui in seculi huius nocte uagat incertus et dubius, uiam ueritatis et agnitionis tue iubeas demonstrare, quatinus reseratis oculis cordis sui te unum Deum Patrem in Filio et Filium in Patre cum sancto Spiritu recognoscat, atque istius confessionis fructum hic in futuro seculo percipere mereatur. Per.



Alia.

Preces nostras, quesumus, Dne, clementer exaudi  et hunc electum tuum crucis Dominice cuius impressione eum signamus uirtute custodi, ut magnitudinis tue rudimenta seruans per custodiam mandatorum tuorum ad regenerationis gloriam peruenire mereatur. Per.



Alia.

Accipe signaculum Dei Patris et Filii et Spiritus sancti. Mox autem ad eundem paruulum catechumenum, id est doctum faciendum, ista sequitur oratio. Oremus. Omnipotens sempiterne Deus, Pater Dni nri Ihu Xpi respicere dignare, etc.

Oremus. Exorcizo te, creatura salis, in nomine Dei Patris omnipotentis, etc. Expleta autem ista oratione interroget nomina singulorum et ponat de ipso sale in ore infantium ita dicendo: Accipe salem sapientie  propitiatus in uitam eternam. Pax tibi.



Benedictio post datum salis tam super masculos quam super feminas.

Oremus. Deus patrum nostrorum, Deus uniuerse conditor ueritatis, etc. Hic iterum sacerdos faciens crucem in fronte infantum has sequentes statim dicat orationes. Ecce istam orationem super masculum. Oremus. Deus Abraham, Deus Isaac, Deus Iacob, Deus qui Moysi famulo tuo, etc. Ergo mal., etc.



Oratio super feminas simili modo crucem faciens in frontibus earum.

Oremus. Deus celi, Deus terre, Deus angelorum, Deus archangelorum, etc.



Repulso diabolo de utrisque masculis similiter et feminis.

 Ergo, maledicte diabole, recognosce sententiam tuam, et da honorem Deo uiuo et uero: da honorem Ihu Xpo Filio eius et Spiritui sancto, et recede ab hoc  famulo  Dei, quia istum  sibi Deus et Dominus noster iehsu Christus ad suam sanctam gratiam et benedictionem, fontemque baptismatis dono uocare dignatus est per hoc signum  sancte crucis fronti eius quod nos damus, tu maledicte diabole nunquam audeas uiolare.



Item super masculos.

Oremus. Audi, maledicte Satanas, adiuratus per nomen eterni Dei, et Saluatoris nostri Filii eius cum tua uictus inuidia tremens gemensque discede. Nihil tibi sit commune cum seruo Dei iam celestia cogitante, renuntiaturo tibi a seculo tuo, et beate immortalitati uicturo. Da igitur honorem aduenienti Spiritui sancto, qui ex summa celi arce descendens perturbatis fraudibus tuis diuino fonte purgatum pectus idem sanctificatum Deo templum et habitum perficiat, et ab omnibus penitus noxiis preteritorum criminum liberatus seruus Dei gratias perenni Deo referat semper et benedicat nomen eius sanctum  in secula seculorum. Amen. Ergo, maledicte, etc.



Oratio super feminas.

Oremus. Deus Abraham, Deus Isaac, Deus Iacob, etc.



Item oratio super masculum.

Oremus. Exorcizo te, immunde spiritus, etc.



Hec oratio super feminas.

Oremus. Exorcizo te, immunde spiritus, per Pa+trem et Fi+lium et Spiritum + sanctum, etc.



Item oratio unde supra statim dicenda.

Oremus. Aeternam ac iustissimam pietatem tuam deprecor, Domine, etc.

Hic post ista diaconus legat euangelium super infantes: Dominus uobiscum. Seq. sancti euangelii secundum Mattheum. In illo tempore oblati sunt Iesu paruuli, ut manus eis imponeret et oraret. Discipuli  autem increpabant eos. iehsu uero ait illis: Sinite paruulos, et nolite eos prohibere ad me uenire. Amen dico uobis, talium est regnum celorum. Et cum imposuisset eis manus, abiit inde. Post hec autem sacerdos tenens manum super caput infantis silenter cantet symbolum, quod est Credo in Deum, et orationem Dominicam, que est Pater noster. His autem ita perlectis, hec sequens oratio publice dicatur ad catechizandos infantes: Oremus. Nec te lateat, Satanas, imminere tibi penas, etc. Hic remitte saliuam de ore tuo in primos digitos duos, id est pollicem et indicem, et sic apprehendens pinnulam dextre auris dic: Effeta, quod est aperire. Et postmodum capiens nares infantum dic: In odorem suauitatis. Deinde retinens pinnulam sinistre auris hec dic: Tu autem  effugare, diabole, approquinquabit enim iudicium Dei. Istis omnibus ita peractis ante ecclesiam iubeat presbyter paruulos fieri in ecclesiam.



Benedictio fontis  .

Sancta Dei genitrix,Sce Line,Per crucem et passionem tuamUt exercitui christianorum salutem et sanitatem atque uictoriam dones,
Kyrie eleison. Christe eleison. Christe audi nos. 	
Saluator mundi, adiuua nos. 	
Sancta uirgo uirginum, 	ora pro nobis.

ora pro nobis.
Sca Maria, 	ora pro nobis.
Sce Michahel, 	ora pro nobis.
Sce Gabrihel, 	ora pro nobis.
Sce Raphahel, 	ora pro nobis.
Omnes sancti angeli et archangeli, 	orate pro nobis.
Omnes sancti patriarche et prophete, 	orate.
Sce Iohannes Baptista, 	ora pro nobis.
Sce Petre, 	ora pro nobis.
Sce Paule, 	ora pro nobis.
Sce Andrea, 	ora pro nobis.
Sce Iacobe, 	ora pro nobis.
Sce Iohannes, 	ora pro nobis.
Omnes sancti apostoli et euangeliste, 	orate.
Sce Stephane, 	ora pro nobis.

ora pro nobis.
Sce Clete, 	ora pro nobis.
Sce Clemens, 	ora pro nobis.
Sce Pancrati, 	ora pro nobis.
Sce Ciriace, 	ora pro nobis.
Sce Ferruci, 	ora pro nobis.
Sce Albane II, 	ora pro nobis.
Omnes sancti martyres, 	orate pro nobis.
Sce Siluester, 	ora pro nobis.
Sce Gregori, 	ora pro nobis.
Sce Martine, 	ora pro nobis.
Sce Remigi, 	ora pro nobis.
Sce Benedicte, 	ora pro nobis.
Omnes sancti confessores, 	orate pro nobis.
Omnes sancti monachi et eremite, 	orate pro nobis.
Sca Felicitas, 	ora pro nobis.
Sca Perpetua, 	ora pro nobis.
Sca Agatha, 	ora pro nobis.
Sca Cecilia, 	ora pro nobis.
Sca Scholastica, 	ora pro nobis.
Sca Margaretha, 	ora pro nobis.
Omnes sancte uirgines, 	orate pro nobis.
Omnes sancti, 	orate pro nobis.
Propitius esto, 	parce nobis, Domine.
Propitius esto, 	libera nos, Domine.
Ab omni malo 	libera nos, Domine.
Ab ira tua 	libera nos, Domine.
A morte perpetua 	libera nos, Domine.
A clade et peste 	libera nos, Domine.
Per natiuitatem tuam 	libera nos, Domine.

libera nos, Domine.
Per resurrectionem et ascensionem tuam 	libera.
Per aduentum Spiritus sancti paracliti 	libera.
In die iudicii, 	libera nos, Domine.
Peccatores, 	te rogamus, audi nos.
Ut pacem nobis dones, 	te rogamus, audi nos.
Ut sanitatem nobis dones, 	te rogamus, audi nos.
Ut fructum terre nobis dones, 	te rogamus, audi nos.
Ut eris temperiem bonam nobis dones, 	te rogamus.
Ut Ecclesiam tuam conseruare digneris, 	te rog.
Ut regem nostrum cum plebe conseruare digneris, 	te rogamus.
Ut eis uitam et sanitatem atque uictoriam dones, 	te.

te rogamus, audi nos.
Ut fontem istum benedicere et consecrare digneris, 	te rogamus, audi nos.
Agnus Dei, qui tollis peccata mundi, 	parce nobis, D.
Agnus Dei, qui tollis peccata mundi, 	exaudi nos, D.
Agnus Dei, qui tollis peccata mundi, miserere nobis. 	

Christe audi nos. Kyrie eleison. Christe eleison.

Mox sacerdos dicens Dominus uobiscum, quod prius nunquam dicere debet, hanc sequentem orationem legat super fontem. Oremus. Omnipotens sempiterne Deus, adesto magne pietatis tue mysteriis, etc. Hanc deinceps benedictionem sacerdos canendo proferat iuxta canonicam auctoritatem. Dominus uobiscum. Et cum Spiritu tuo. Sursum corda habemus  ad Dominum. Gratias agamus Domino Deo nostro. Dignum et iustum est. uere dignum et iustum est, equum et salutare. Nos tibi semper et ubique gratias agere, Domine sancte Pater omnipotens eterne Deus. Qui inuisibili potentia sacramentorum tuorum mirabiliter operaris effectum, et licet nos tantis mysteriis exsequendis simus indigni, tu tamen gratie tue dona non deserens etiam ad nostras preces aures tue pietatis inclines. Deus cuius Spiritus super aquas inter ipsa mundi primordia ferebatur, etc. Hic aquam manu tangat in modum crucis. Qui hanc aquam regenerandis, etc. Hic manu tangat ut supra. Sit hec sancta et innocens creatura libera ab omni impugnatoris incursu, et totius nequitie purgata discessu. Sit fons uiuus, aqua regenerans, unda purificans, ut  omnes hoc lauacro salutifero diluendi, operante in eis Spiritu sancto, perfecte purgationis indulgentia consequantur. Unde bene+dico te, creatura aque, per Deum uiuum, per Deum sanctum, qui te in principio uerbo separauit ab arida: qui te de paradiso manare, Hic aquam in quatuor manu diuide ita + et in quatuor fluminibus, etc. Hic muta cantici uocem, quasi lectionem legas. Hec nobis precepta, etc. Hic pone cereum ardentem in aquam, et inclinato super fontem dic istum uerbum, Descendat in hanc plenitudinem fontis Spiritus sancti. Post hec insuffla super fontem tribus uicibus in hunc modum et totam huius aque substantiam regenerandi fecundent effectu. Hic sume cereum extra aquam, et ista que sequuntur,  statim subinfer. Hic omnium peccatorum macule deleantur, etc. Hic aqua benedicta aspergatur super circumstantes et quicunque uelint sumant extra aspergendum quo uelint. Post hec accipe chrisma cum uasculo, et funde illud in modum crucis super ipsam aquam baptismatis inuicem miscens ita dicendo: Infusio chrismatis Domini nostri Iesu Christi Paracliti, in nomine sancte Trinitatis. Amen. Et alio modo: In nomine Patris et Filii et Spiritus sancti sanctificetur et fecundetur fons iste. Amen. Hoc autem finito presententur infantes secundum ordinem ante sacerdotem, his namque in brachiis tenentibus, qui eos de baptismo suscepturi sunt. Et tunc demum sacerdos singulos specialiter  prenominans interroget,  sic firmiter symbolum in Deum habeant his uerbis de credulitate. Ita: Credis in Deum Patrem omnipotentem creatorem celi et terre? Et compater infra sic respondet. Credo. Item sacerdos. Credis et in Iesum Christum Filium eius unicum Dominum nostrum, natum et passum. R\. Credo. Sacerdos. Credis et in Spiritum sanctum, sanctam Ecclesiam catholicam, Sanctorum communionem, remissionem peccatorum, carnis resurrectionem, uitam eternam. R\. Credo. Post talem uero paruulorum responsionem presbyter faciens crucem cum exorcizato oleo in pectore, et inter scapulas infantum, eos nominando, ita dicat: Et ego te linio oleo salutis in Xpo Ihu Dno nro in uitam eternam. Amen. Eo autem ordine sic peracto presbyter accipiens infantes a parentibus  eorum sicut iustum est, et ab eis rogatus sub trina mersione primum masculos et postmodum feminas nominando baptizet his uerbis. N. uis baptizari. R\. uolo. Baptizo te in nomine Patris. Et intinquit semel. Et Filii, Et inferat secundo. Et spiritus sancti. Et mergat tertio. Sed et hoc in modum crucis facere memento. Primum uero in orientalem plagam fer infantem pedibus extensis in occidentalem plagam. Secundo in dexteram, quod est in australem plagam. Tertio in sinistram, hoc est in aquilonarem partem. Cum autem infantes eleuati fuerint a fonte, compater singulorum accipiens eos habeat intra cubam, pedibus infantis adhuc in aqua consistentibus donec presbyter chrysma requirens preferat, interim quoque ista dicente: Deus omnipotens Pater Dni nri Ihu Xpi, qui  te regenerauit ex aqua et Spiritu sancto, quique dedit tibi remissionem omnium peccatorum. Hic presbyter faciens signum crucis cum chrysmate in uertice infantis, et eum nominans ita dicat: Ipse te linit chrismate salutis in Xpo Ihu Dno nostro in uitam eternam. Amen. Post hec ponens cappam saper caput eius et eum nominans sic dicat. Accipe uestem candidam sanctam et immaculatam quam preferas ante tribunal Christi in nomine sancte Trinitatis.  Amen. Tunc demum extrahatur infans foras cuballam et statim in illa die usque dum missa percelebratur quanti sint in ecclesia maneant. Post missam autem antequam sumant corpus et sanguinem Domini he orationes dicantur super infantes nouiter christianos. Oremus. Omnipotens sempiterne Deus, qui regenerasti famulum tuum ex aqua et Spiritu sancto, tribue ei continuam sanitatem, ad agnoscendam unitatis tue ueritatem. Per.



Alia.

Omnipotens sempiterne Deus, maiestatem tuam supplices deprecamur, ut hunc famulum tuum digneris serenis aspectibus presentare, et cui donasti baptismi sacramentum longeuam tribuas sanitatem. Post has autem orationes detur eis eucaristia ita dicendo.  Corpus et sanguis Dni nri Ihu Xpi custodiat te in uitam eternam. Amen. Hoc autem expleto, reuertantur in pace domum, et cottidie ab eodem die donec expleantur septem dies tempore etiam sperate  misse reuisent ecclesiam.


Explicit sacri ordo baptismatis.

Si autem infirmus infans uenerit ad baptizandum, faciat super scriptum ordinem et eternam ac iustissimam addit orationem. Medelam tuam deprecor, Domine sancte Pater, etc. Dicit symbolum et orationem Dominicam et catechizat eum. Nec te lateat, Satanas, imminere tibi penas, imminere tibi gehennam, imminere tibi diem iudicii, diem supplicii, diem qui uenturus est uelut clibanus ignis: in quo tibi atque uniuersis angelis tuis ueniet eternus interitus: quapropter, diabole,  da honorem Deo uiuo et uero et Iesu Christo Filio eius qui uenturus est iudicare uiuos et mortuos et seculum per ignem. In cuius nomine et uirtute adiuro te, quicumque es inmundus spiritus in hoc iacentis corpore constitutus, ut exeas et recedas ab eo fiatque uas mundum ad aduenientem iam nunc in se spiritum, sitque etiam templum Dei uiui, quem Deus et Dominus noster ad suam sanctam gratiam uocare dignatus est. Per. Et reliqua faciat sicut in isto  superiore ordine insertum est usque ad benedictionem fontis, et non dicit illam benedictionem maiorem, sed istam ad succurrendum. Exaudi nos, omnipotens Deus, et in huius aque substantiam tuam immisce uirtutem, ut abluendi per eam et sanitatem simul et uitam mereantur eternam. Per.



Alia

Exorzizo te, creatura aque, in nomine Dei Patris omnipotentis, et in caritate Iesu Christi Filii eius et Spiritus sancti. Exorzizo te, omnis uirtus aduersarii, omnis incursio Satane et omne fantasma, eradicare et effugare ab hac creatura aque, ut fiat fons aque salientis in uitam eternam. Et qui ex ea baptizatus fuerit, fiat templum Dei uiui, et Spiritus sanctus habitet in eo in remissionem omnium peccatorum. Per.


 Explicit liber baptismatis.  .

In celebri sacramentario Augiensis monasterii, quod seruatum in bibl. Ces. uindob. Lambecius recenset, sequentem in modum legitur oratio ad baptizandum infirmum. Medelam tuam deprecor, Domine sancte Pater omnipotens eterne Deus, qui subuenis in periculis, qui temperas flagella, dum uerberas; te ergo supplices deprecamur, ut hunc famulum tuum eruas ab hac ualitudine, ut non preualeat inimicus usque ad anime temptationem: sicut in Iob terminum ei pone, ne inimicus de anima ista sine redemptione baptismatis incipiat triumphare. Differ, Domine, exitum mortis, et spatium uite extende, releua quem perducas ad gratiam baptismi tui. Per.  Oratio aque ad baptizandum infirmum. Postquam eum cathechizaueris benedicis aquam his uerbis. Exorcizo te, creatura aque, in nomine Dni nri Ihu Xpi Filii Dei et Spiritus sancti, si qua fantasma, si qua uirtus inimici, si qua incursio diaboli, eradicare et effugare ab hac creatura aque ut fiat fons saliens in uitam eternam. Et cum baptizatus fuerit hic famulus Domini, fiat templum Dei uiui in remissionem omnium peccatorum, in nomine Dni nri Ihu Xpi, qui uenturus est iudicare uiuos et mortuos, et seculum per ignem. Amen. Baptizas et linis eum in cerebro. Et dicis: Ill. talis Baptizo te in nomine Patris, et Filii et Spiritus sancti. Postea tangis eum de chrismate in caput, et dicis orationem istam, Deus omnipotens, etc. Communicas et confirmas eum.





ORDO CONFIRMATIONIS.

Cum autem infantes subleuati fuerint a fonte sint  parati qui eos suscepturi sunt, cum linteis in manibus eorum et accipiunt ipsos a pontifice, et presbyteris uel diaconibus, qui eos baptizant. Pontifex uero regrediatur a fonte in sacrarium, habens ibi compositam sedem, uel in ecclesia ubi uoluerit et sedeat in ea, ut cum uestiti fuerint infantes, confirmet eos. Induti uero ordinentur per ordinem sicut scripti sunt in circuitu. Infantes quidem in brachiis dextris teneantur, maiores uero pedem ponant super pedem dextrum patrini sui. Pontifex uero ueniens ad infantes  , tenente archidiacono chrisma inuolutis scapulis et brachiis ex panno lineo eleuata et composita manu super capita omnium det orationem super eos cum inuocatione septiformis gratie Spiritus sancti. Spiritus sanctus superueniat in uos et uirtus Altissimi sine peccato custodiat uos. Omnipotens sempiterne  Deus qui regenerare dignatus es hoc famulos et famulas tuas ex aqua et Spiritu sancto, quique dedisti eis remissionem omnium peccatorum, emitte in eos septiformem Spiritum tuum paraclytum de celis. Amen. Spiritum sapientie et pietatis. Amen. Spiritum sapientie et pietatis. Amen. Adimple eos Spiritu timoris tui, et consigna eos signo crucis Christi in uitam propitiatus eternam. Amen. P. Oratione expleta interrogantibus diaconibus nomine singulorum pontifex uncto pollice in chrismate faciat crucem in singulorum frontibus ita dicendo: Confirmo te et signo in nomine Patris et Filii et Spiritus sancti. Amen. Pax tibi. Et cum Spiritu tuo. Iterum confirmatis omnibus dicat hos uersus. Ecce sic benedicetur homo qui timet Dominum. Benedicat  uobis Dominus ex Sion, ut uideatis bona Hierusalem, omnibus diebus uite uestre. Custodiat uos Dominus in timore suo sanctissimo, qui uiuit et regnat Deus in secula seculorum. Amen. Pax uobiscum. Et cum Spiritu tuo. Oratio. Deus qui apostolis tuis sanctum dedisti Spiritum, et per eos eorumque successores ceteris fidelibus tradendum esse uoluisti, respice propitius ad humilitatis nostre famulatum et presta, ut eorum corda quorum frontes sacro chrismate deliniuimus idem Spiritus sanctus adueniens templum glorie tue dignanter inhabitando perficiat. Qui tecum. Diaconus dicat. Humiliate ad benedictionem. Deo gratias. Benedicat uos omnipotens Deus, qui cuncta ex nichilo creauit, et uobis  in baptismate per Spiritum sanctum remissionem omnium tribuit peccatorum. Quique eundem Spiritum  sanctum in igneis linguis dedit discipulis, ipsius illustratione corda uestra perlustret, atque in suum amorem iugiter accendat. Amen. Quatinus eius dono a cunctis uitiis emund ti, ipsiusque opitulatione ab omnibus aduersitatibus defensi, templum eius effici mereamur. Quod ipse prestare dignetur.



Ex Cod. San-Blas. sec. IX.

Ad confirmandum pueros; Episcopus dicat: Sit nomen Dni benedictum. Assistentes: Ex hoc nunc et usque in seculum. Episc. Adiutorium nostrum in nomine Dni. Assistentes: qui fecit celum et terram. Oremus. Omnipotens sempiterne Deus, qui regenerare dignatus es hunc famulum et famulam tuam ex aqua et Spiritu sancto: Quique dedisti ei  remissionem omnium peccatorum, immitte in eis septiformem Spiritum tuum sanctum Paraclitum de celis. Amen. Spiritum sapiencie et intellectus. Amen. Spiritum consilii et fortitudinis. Amen. Spiritum sciencie et pietatis. Amen. Adimple eos Spiritu timoris tui, et consigna ei signo crucis Christi in uitam propiciatus eternam. Per Christum Dnm nrm. Tunc inquisito uniuscuiusque nomine, et intincto pollice in chrismate, faciat crucem in fronte cuiuslibet eorum dicens: Consigno te signo crucis, et confirmo te chrismate salutis. In nomine Patris et Filii et Spiritus sancti. Amen.

Omnibus itaque cum sancto chrismate signatis dicat: Pax tecum. Et cum spiritu tuo. Ecce sic benedicetur homo, qui timet Dominum. Benedicat uos Dominus  ex Syon! et uideatis bona in Ierusalem, omnibus diebus uite uestre. Gloria Patri etc. Pax tecum. Et cum spiritu tuo. Oremus, Deus, qui appstolis tuis sanctum dedisti Spiritum, et per eos eorumque successores ceterisque fidelibus tradendum esse uoluisti: respice propicius ad humilitatis nostre famulatum, et presta, ut huius cor, cuius frontem sacro chrismate deliniuimus, et signo crucis designauimus. Item Spiritus sanctus adueniens  templum glorie sue dignanter inhabitando perficiat. Per Dnm nostrum. Circa istud officium notandum est, quod si episcopus propter passim et successiue uenientes, collectas predictas tociens non possit dicere, quociens contingit homines singulariter confirmacionem requirere, saltem in fine diei, id est post completorium eas dicere non obmittat.



 Benedictiones super confirmatos  .

Spiritus sanctus superueniat in uos, et uirtus Altissimi sine peccato custodiat uos. Amen. Alia. Omnipotens sempiterne Deus, qui regnare etc. Et dicit episcopus Confirmo te in nomine Patris et Filii et Spiritus sancti. Amen. Pax tecum et cum Spiritu  tuo. Signum Xpi in uitam eternam. Amen. Pax tecum. Et cum Spiritu tuo. Deus qui apostolis tuis etc. Tunc pronunciat diac. Humiliate uos ad benedictionem. Deo gratias. Et episcopus det benedictionem. Omnipotens Deus, qui uos fecit aqua baptismatis renasci, ipse uos corroboret dono septiformi Spiritus paraclyti: quia sic benedicetur omnis homo, qui timet Dominum ut habeat regni celestis introitum. Amen. Alia. Benedicat uobis ex Sion, ut uideatis bona Ierusalem omnibus diebus uite nostre, et in omnibus sumatis scutum fidei, ut mereamini in castris eterni regis ascribi. Alia. Custodiatque uos timore sanctissimo sui, et tribuat uobis pacis unitatem, et contra omnes hostes uictoriam triumphalem, ut signaculum fidei, quod tenetis, usque  in finem impollutum custodiatis. Amen. Quod ipse prestare dignetur, qui cum Patre et Spiritu sancto uiuit et gloriatur Deus per omnia secula seculorum. Amen. Benedictio Dei Patris et Filii et Spiritus sancti descend. Benedictio item super confirmatos. Benedicat uos etc. ut supra. Alia. Benedictio Dei Patris et Filii et Spiritus sancti. Et pax Domini sit semper uobiscum. Et cum spiritu tuo. Ite in pace. Deo gratias.





IUDICIUM PeNITENTIS.


 Diuersarum  culparum diuersitatem facit penitentiarum; nam et corporum medici diuersa medicamenta generibus componunt; aliter enim uulnera, aliter morbum, aliter tumores, aliter putredines   curant. Ita igitur et spirituales medici diuersis curationum generibus animarum uulnera, morbum, culpas, dolores, egritudines, infirmitates sanare debent  . Sed quia hec paucorum sunt, ad  purum scilicet cuncta cognoscere, et curare, atque ad  integrum salutis statum debent reuocare; ideoque uel pauca iuxta seniorum traditiones  , iuxta nostram ex parte intelligentiam: ex parte namque prophetamus, et ex parte cognoscimus; aliqua proponamus, quod ab remedium anime pertinet, et de remediis uulnerum secundum priorum Patrum diffinitiones dicturi; sacri tibi eloquii, fidelissime frater, antea medicamina conpendii ratione intimemus  .

Prima est itaque remissio, qua baptizamus  , in aqua, secundum illud: Nisi quis renatus fuerit ex aqua et Spiritu sancto, non potest uidere regnum Dei .

Secunda, caritas  effectus, ut est illud: Quoniam  dilexit mundum .

Tertia, elimosinarum fructus, secundum hoc: Sicut aqua extinguit ignem, ita elimosina extinguit peccatum  .

Quarta, perfusio lacrimarum, Domino dicente: Quia fleuit in conspectu meo et ambulauit tristis coram me, non ducam malum in diebus eius  .

Quinta, criminum confessio, Psalmista testante: Dixi Confitebor aduersum me iniustitias meas Domino, et tu remisisti impietatem peccati mei .

Sexta, adflictio cordis et corporis, apostolo consolante: Dedi eiusmodi hominem in interitum carnis Satane, ut spiritus saluus fiat in die Domini nostri Ihesu Christi .

Septima, emendatio morum, hoc est abrenunciatio  uitiorum, Euangelista contestante: Ecce iam sanus es, noli ultra peccare, ne quid tibi deterius fiat .

Octaua, intercessio Sanctorum, uti illud: Si quis infirmatur, inducat presbyteros ecclesie; et orent pro eo, et multum ualet apud Deum deprecatio iusti assidua .

Nona, misericordia et fidei meritum, ut est hoc: Beati misericordes, quoniam ipsi misericordiam consequentur .

Decima, conuersio et salus alienorum, Iacobo  adtestante: Qui conuerti fecerit peccatorem ab errore uie, saluet animam suam a morte, et operit multitudinem peccatorum ; sed melius est tibi  infirmus sis et uitam solitariam ducere, quam perire cum plurimis  .

Undecima, indulgentia et remissio nostra, ueritate promittente et dicente: Dimitte et dimittetur uobis .

Duodecima, passio martyrii spe unica salutis indulgente et latroni crucifixo Deo respondente: Amen dico tibi, quia hodie mecum eris in paradiso . His ergo de canonis auctoritate prolatis, Patrum diffinitionis etiam statuta Domini ore subrogatorum inuestigare te conuenit, secundum illud: Interroga patrem tuum, et adnuntiabit tibi;  presbyteros tuos, et dicent tibi .

Item  causa deferatur ad eos. Statuunt ergo ut octo principalia uitia humane saluti contraria his octo contrariis remediis sanantur. Qui enim inlicita licenter commisit, a licitis licet  cohercere se debet. In alio loco: sed hoc in omni penitentia solerter est inducendum; quantum quis tempore in delictis remaneat, qua eruditione imbutus, quali impugnatus  passione, quali existat fortitudine, quali uidetur affligi lacrimabilitate, quali conpulsus est grauatione peccare; omnipotens etenim Deus, qui cor omnium nouit, diuersisque naturis  indidit, ne qua lentie penitudinis  peccaminum pensauit, ut illud propheticum: Non enim seris  triturabitur giht, neque rota plaustri super  ciminum circumiit, sed uirga excutietur gihit et ciminum;  in baculo autem panis comminuetur, ut est illud: potentes potenter tormenta pacientur . Unde quidam sapiens ait: Cui plus committitur, plus ab eo exigitur  . Discant igitur sacerdotes Domini, qui ecclesiis presunt, quia pars eis data est cum his, quorum delicta repropiciauerint. Quid est autem repropiciare delictum, nisi cum adsumseris peccatorem, et monendo, hortando, docendo, adduxeris eum ad penitentiam, ab errore correxeris, a uitiis emendaueris, et si feceris cum ei  talem conuersum, propicius sit Deus pro delicto repropiciasse diceris  . Cum ergo talis sis sacerdos, et talis sit doctrina tua  , pars tibi datur corum, quos correxeris, ut illorum meritum tua sit merces, et illorum salus tua gloria sempiterna.




Incipit excarpsus de aliis pluribus penitentiis et canonibus de uitiis gule et ebrietate uel uomitu. Et discretione ciborum mundis et inmundis inuentis,

Si quis episcopus et alius ordinatus in consuetudine uitium abuerit ebrietatis, aut desinat, aut deponatur. Si monachus per ebrietatem uomitum facit, XXX dies peniteat. Si presbyter aut diaconus, XL dies peniteat. Si uero pro infirmitate et quo  longo tempore se abstinuerit, et in consuetudine  non erat ei multum bibere uel manducare, aut pre gaudio in Natale Domini, aut in Pascha, aut pro alicuius Sanctorum commemoratione faciebat  , tunc plus non accepit, quam decretum est a senioribus, nichil nocet. Si episcopus iusserit, non nocet, nisi ille similiter faciat. Si laicus fidelis per ebrietatem uomitum facit XII dies pen. Sacerdos in ebriet. per ignorantiam uII dies pen. Si per contemptum XL dies peniteat. Diaconus et monachus IIII ebdomades: subdiaconus acolitus III, clerici II, laici eblomades  peniteant. Qui cogit hominem, ut inebrietur humanitatis iniuste gratia, ut ebriosus peniteat; si per odium, ut homicida iudicetur  . Qui psallere non potest stupens in linguis  superponat  . Qui anticipat orationem canonicam  et suauiorem  ceteris sumit gule tantum obtentu, a cena careat, uel duos dies in pane et aqua. Qui superflua uentris distentione doloremque saturitate sentit I diem: si autem ad uomitum sine infirmitate uII dies. Si sacrificium euomerit XL peniteat, si infirmitatis causa uII dies. Si in ignem proiecit C psalmos cantet: si uero canis lambuerit talem uomitum, qui euomuit, centum dies peniteat. Qui furatur cibum XL dies peniteat: si iterum III XLmas: si tertio, annum peniteat: si uero IIIIto iugi exilio sub alio abbate peniteat. Qui manducat carnem inmundam, aut morticinam, aut dilaceratam  a bestiis, XL dies peniteat, si necessitas cogit, nichil est; et si pro necessitate manducat animal, qui inmundum uidetur, uel auem uel bestiam, non nocet; qui casu quis inmunda manu cibum tangit, uel canis uel pilax, aut animal inmundum sanguinem edit, non nocet  . Qui sanguinem  uel quocunque inmundo polluetur, si nescit, qui manducat, nichil est; si autem scit, peniteat iuxta modum pollutionis. Qui sanguinem aut semen biberit, III annos peniteat. Si aues stercorant in quacunque ligore, tollatur ab eo stercus, et sanctificetur aqua, et mundus erit cibus. Si ceciderit sorix in ligore, tollatur foras, et hoc potum aspergatur aqua sanctificata, et sumatur, si uiuens sit, si mortua inuenta fuerit, proiiciatur foras et mundetur uas Animalia, que  a lupis seu canibus lacerantur, non sunt comedenda, nisi forte ab hominibus adhuc uiua occidantur prius, sed porcis et canibus dentur; nec ceruus nec capra si mortui fuerint; aues uero, et animalia cetera, si in retibus strangulantur, non sunt comedenda ab hominibus; nec si accipter oppresserit, si mortui inueniuntur; quia IIII capitula Actus apostolorum precipiunt abstinere a fornicatione et sanguine et suffocato et idulatria. Pisces licet comedere, quia alterius nature sunt. Equum non prohibet, tamen consuetudo non est. Leporem licet comedere. Apes si occident hominem, ipsa quoque occi. . . . . .  festinanter, mel tamen manducetur. Si casu porci uel galline sanguinem hominis comedunt, non habiciendos credimus,  sed manducantur; sed quia cadauera mortuorum lacerantes manducauerint, carnem eorum manducare non licet, usque dum macerentur, et post anni circulum. Animalia coitu hominum polluta occidantur, carnesque canibus proiciantur, sed quod genuerant, sint in usum, et coria adsument;  ubi autem est dubium, non occidantur. Infirmis licet omni hora cibum sumere et potum, quando desiderant uel possunt; si oportunum non possunt  qui ederit aliquos ligores, in quo fuerit multila  uel mortua inuenitur, III. superpositi,  peniteat. Si in farina aut in aliquo siccato  cibo aut pultato coaculato uel lacte iste inueniantur bestiole quod si circa corpora eorum foris proiciantur;  omne reliquum sana sumatur fide. Si sanguinem sine uoluntate de dentibus biberit, id est cum saliua, non est peccatum. Si quis uenationes aliquas quocunque exerceat, si clericus anno I, si diaconus II. si sacerdos III peniteat. Catecumeni manducare non debent cum baptizatis, neque gentiles. Uxor que sanguinem uiri proredium  gustauerit, XL peniteat. Sic et illa, que semen uiri sui in cibum miscens, ut inde plus amatores accipiat,  III annos peniteat. Qui contemto indicto ieiunio in Ecclesia, et contra decreta seniorum fecerit, sine XL. ma XL. dies peniteat; si autem in XLma annum peniteat, si frequenter fecerit, et consuetudinem  habuerit, exterminabitur ab Ecclesia, Domino dicente: Qui scandalizauerit unum de pusillis istis, qui in me credunt, et reliqua, etc. si infra XLmam, annum peniteat. Qui de sui comedens corporis cute, uel scabie siue uermiculo, qui peducle  nuncupantur: suam nec non bibens urinam, stercoraue comedens, cum impositione manuum Episcopi annum integrum cum pane et aqua peniteat.



De Fornicat. et reliq. ingenita luxoriandi uel immundis puerilibus.

Episcopi, presbyteri, diaconi fornicationem facientes degradari debent, et penitere, iudicio episcopi tamen communicent. De sodomitis, Episcopi XIII. annos peniteant, prbr. XII. diac. uIII. subdiac. III.  Clerici uI. Laici u. annos peniteant. et nunquam cum alio dormiat. Frater cum fratre naturali fornicatione per commixtionem carnis Xu. an. peniteat, ab omni carne se abstineat, si semen in os miserit, septem an. penit. alii dicunt usque ad finem uite. uiri inter femora fornicantes primo annum peniteat, si iterans uero inter crura fornicantes, si pueri sint anni II. si uiri anni III. si autem in consuetudinem uertunt, et modus penitentie addatur iudicio sacerdoti.  uir semetipsum coinquinans, primo C. dies, et si iterans, annum; si cum gradu est, addatur penit. per XII. annorum XL. dies. Qui concupiscit in te  fornicare sed non potuit, annum  peniteat, maxime in III. XLmis. Qui per turpiloquium, uel aspectu coinquinatus est, tamen non uoluit fornicari corporaliter XX. uel XL. dies peniteat. Si autem in cogitationes uiolenter  coinquinatus est, uII. dies peniteat. Qui diu inluditur a cogitatione, tepidus ei repugnans III. uel II. uel plurimos dies; qui tantum exegerit, diuturnitas cogitationis peniteat.  Pueri qui fornicantur inter semetipsos, iudicauit  ut fabulenter  ; pueri soli sermocinantes et transgredientes statuta seniorum, insuper post emendent osculum simplicum facientes uI. suppos. Inlecebrosum osculum sine coinquinamentum uIII. cum quo inquinamento sine amplexu X. pos.  Post annum XX. id est adulti item  committentes XL. dies separati a mensa extorresque  ab Ecclesia cum pane et aqua; minimi uero fornicatione imitentes se inuicem,  sed inquinati non sunt propter etatis maturitatem XX. dies. Si uero frequenter XL. dies. Pueri ante XX. annos se inuicem manibus coinquinantes, et confessi antequam communicent XX. dies; si iterauerint post penitentiam C. dies. Si uero frequentius, separentur et annum peniteant. Puer oppressus a maiore infra X. annos, ebdomadem ieiunat. Qui consentit, XL. dies. Molles unum annum peniteant. Qui in somnis uoluntate pollutus est, surgat, canatque genuflectendo uII. psalm. in crastino in pane et aqua, uel XXX. psalmos flectendo in fine unumquemque canat gloria Patri. uolens quasi in somno peccare, siue pollutus est sine uoluntate, XII. psalmos cantet,  et super uniuscuiusque psalmi dicat ter Deus in adiutorium meum. Qui semen in ecclesia dormiens fuderit, III. dies ieiunet, peccans non pollutus XXIIII. psalm. cantet. Episcopus faciens fornicationem, degradare debent, siue septem aut XII. annos penit. Presbyter, aut diaconus fornicationem naturalem faciens  prolato ante monachi uotum  III. annos peniteat, ueniam omni hora roget; superposito  faciat in unaquaque hebdomada, exceptis quinquagesimis, post superpositionem  panem sine mensura utatur, et ferculo aliquatenus butero inpinquato, hoc est quadrante, et die dominica sic uiuat: ceteris uero diebus taxati panis mensura et  misso paruo inpinguato horto oleris,  ouis paucis, formatico imina lactis per flagilitatem corporalem tenuicula uel pabtuto lactis sestario pro sitis gratia et aquatili potu, si operarius est, lectumque non multo feno habeat instrati per III. quadragesime annos addat aliquid prout uirtus eius admiserit, semper ex intimo cordis deffleat culpam suam, obedientie que omnibus libentissime excipiat post annum et dimidium eucaristiam sumat et ad pacem ueniat; psalmos cum fratribus canat, ne penitus anima tanto tempore celestis medicina  ieiuna intereat;  si inferiore gradu prius quis monachus, III. quidem annos peniteat, sed mensura non grauetur panis, si operarius est, sextario de lacte romane et alio tenucla et aqua, quantum sufficit pro  sitis ardore sumat. Si uero sine uoto monachi presbyt. aut diac. si  peccauerit, sicut monachus sine gradu peniteat, et postea recipiat gradus suos,  si autem presbyter aut diaconus post tale peccatum uoluerit monachus fieri in districto proposito ex illi I. annum et dimidio peniteat. habet tamen abbas huius rei modorandi facultatem, si obedientia eius placita sit Deo et Abbati suo.



De adulterio, et raptos et incestos, et uxores dimissas: inlicita tempora nubendi, uel cum pecoribus; et qui, postquam se Deo uouerit, ad seculum rediit, uota stulta.

Si quis adulterium commiserit, id est, cum uxore aliena, aut sponsam uel uirginem corrumperit, aut sanctemonialem aut Deo dicatam, laici III annos peniteant, unum ex his in pane et aqua; si clericus  u, II in pane et aqua. Diaconus et Monachi uII, III ex his in pane et aqua. Presbyter X. Episcopus XII,  u ex iis in pane et aqua. Si clericus superioris gradus, qui uxorem habuit, et post confessionem uel honorem clericatus iterum eam cognouerit, sciat sibi adulterium commisisse, sicut superiore sententia unusquisque iuxta ordine suo peniteat. Si quis concupiscit mulierem alienam, et non potens peccare cum ea, aut non uult eum suscipere mulier, si laicus XL dies, si clericus aut monachus annum peniteat: medium in pane et aqua; si diaconus II. Presbyter III. Si quis clericus aut monachus, postquam se deuouerit  ad secularem habitum iterum reuersus fuerit, aut uxorem duxerit, X annos peniteat; III ex his in pane et aqua, nunquam postea in coniugium copuletur; quod si noluerit, sancta sinodus, uel sedes apostolica separabit eos a communione  et conuiuio catholicorum; similiter et mulier postquam se Deo uouerit, si tales scelos admiserit, pari sententia subiacebit. Si presbyter uel diaconus uxorem extraneam duxerit, in conscientia populi deponatur. Si quis adulterium perpetrauerit cum illa, et in conscientiam aduenit populis, deponatur, proiiciatur extra ecclesiam, et peniteat inter laicos, quamdiu uixerit. Si quis cum matre fornicauerit, XII annos peniteat: et nunquam mutet, nisi in die Dominico. Qui cum sorore, hoc modo XII annos ieiunet.


Canones Anchoritani  . De incestis  .

Si quis more pecorum cum propinquo sanguine incesti commixti sunt ante XX etatis sue annum,  X annis deinde peniteat; exacti oratione tantum incipiant communicare; post XX uero annos communionem cum oblatione suscipiantur; discutiatur  autem et uita eorum, qui fuerit tempore penitentie, et ita hanc humanitatem consequantur: quodsi abusi sunt hoc crimine, prolixiore tempore XX etate ut uxores habentes hoc crimen inciderint, XXu an. peniteat, penitentia acta ad communionem orationum permittantur. Et ita post alium quinquennium ad plenam communionem cum oblatione suscipiantur. Quodsi aliqui uxores habentes, et post etatis sue annum in hoc prolapsi sunt, ad exitum uite tantum communionem mereantur. Si quis nupserit cum muliere sua retro, XL dies peniteat primo: aut si in terga nupserit, sic peniteat, quomodo de animal  . Si quis menstruo tempore coierit cum muliere, XL dies peniteat. Mulieres menstruo tempore non intrent in ecclesiam, neque communicent, nec sanctemoniales  nec laicate  , si presumant, III ebdomades peniteant. Similiter penit. qui  in ecclesia ante mundum sanguinis partum, id est, XL dies. Qui nupserit et his temporibus, XX dies peniteat  . Qui nubet die Dom. III dies penit.  . Qui in matrimonio est, quadragesimis anni et in sabbatis et dominicis nocte diei et in diebus plurimis maxime III dies peniteat, antequam communicent, et concepto semine usque ad modum sanguinem consumendi, et menstruum tempore continens fieri debet  . Bigamus peniteat I annum. III et uI feria et in III XLmis abstineat se a carnibus, non dimittat tamen uxorem; Trigamus ut superius, id est in quarto uel quinto  uel plus. uII ann. peniteat in quarta et in uI feria, et in XL mis abstineat se a carnibus,  non separentur tamen, Basinus hoc iudicauit, in canones autem IIII ann. In quinta generatione coniunguntur, quarta si inuenta fuerit, non separentur. In tertia tamen propinquitate non licet uxorem accipere post obitum eius  . Equaliter uir coniungitur in matrimonio eis, qui sibi consanguinei sunt, et uxoris sue consanguineis post mortem uxoris. Duo quoque fratres duas sorores in coniugio possunt habere, et pater filiusque matrem et filiam. Si laicus fornicauerit cum uidua, II an. penit. reddito tamen humiliationis pretio parentibus eius; si uxorem non habet, si uoluntas parentibus eorum est, ipsa sit uxor eius; ita annum u peniteant ambo. Si quis laicus cum iumento fornicauerit, II annos peniteat, si uxorem habet; si non habet, I annum. Si clericus  II, diaconus III, presbyter u, duos ex his in pane et aqua; si clericus semel fornicans annum I peniteat in pane et aqua; si genuerit filium uII annos peniteat exul, sic et uirgo. Qui dimiserit uxorem suam, aliter coniungens se, uII an. peniteat cum tribulatione uel XII leuius. Si ab aliquo sua discesserit uxor, et iterum reuersa fuerit, suscipiet eam et ipse annum unum cum pane et aqua peniteat, uel si ipse aliam duxerit. Si quis intrat ad ancillam suam, uenundet eam, et annum I peniteat. Si genuerit filium ex ea, libera eam  dimittet. Mulier adultera IIII annos peniteat. Mulier uero  seipsa coitum habens III annos peniteat. Mulieres qui fornicantur, et partus suos negant, sed de his que agant secum ut uterus conceptos discutiant, X annos peniteat  . Si mulier  cum muliere  III annos penit. Si quis maritus, uel si que mulier uotum habens uirginitatis adiungitur uxori  , postea non dimittat uxorem, sed peniteat tres  annos; uota stulta frangenda sunt, et inportabilia. Mulieri non liceat uotum uouere sine licentia uiri: sed si uoluerit  dimitti potest, et peniteat iudicio sacerdotis.  Sacerdos, si osculatus est per  feminam per desiderium, XX. dies peniteat; si per osculum uel tangendo coinquinatus fuerit XL dies peniteat. Si per cogitationem semen fuderit, uII. dies peniteat. Mulier si duobus fratribus nupserit, abici eam debere usque in diem mortis reconciliari oportet: ita tamen, ut si forte sanitatem recuperauerit, matrimonio soluto ad penitentiam admittatur; Quodsi defuncta  fuerit mulier huiusmodi consortio constituta dificilis erit penitentia remanenti: quam sententiam tam uiri quam mulieres tenere debent  . Puelle que non parentum coacte imperio, sed spontaneo iudicio uirginitatis propositum atque habitum susceperunt, si postea nuptias diligunt, preuaricantur etiamsi consecratio non accessit, cuius utique non fraudarentur munere, si in proposito permanerent.



De furto et incendio, et sepulcrorum uiolatores, qui patrem expul. et de preda in hoste et captiuitate et fortia, uel qui martirio dispoliat.

Pecunia ecclesiastica furata siue rapta reddatur quadruplum, popularia dupliciter. Si quis aliquid de ministerio sancte ecclesie furauerit, aut neglexerit uII. annos peniteat: III. ex his in pane et  aqua, et reddat integrum quod abstulit. Si quis furtum fecerit, si puer, XL. diebus, ut etas, et qualitas eruditionis: Laici annum I. Clericus II. subdiaconus III. diaconus Iu. presbiter u. episcopus uI. annos peniteat. Si laicus semel furtum fecerit, reddat quod furauit, et in XLmis cum pane et aqua peniteat: si sepius fecerit, et non habet, unde reddat, annos II. in pane et aqua peniteat, et aliis quadragesimis, et sic postea in pasca reconcilietur.  Qui sepe furtum faciebat, uII. annos peniteat, uel ut sacerdos iudicat, iuxta quod conponi potest, quibus nocuit: et semper debet reconciliare, quem offendebat, et restituere iuxta quod ei nocuit, et multum post iuuabit penitentia eius: si uero noluerit, aut non potest constitutam temporis per omnia,  puer annorum X. aliquid furti comedens  uII. dies peniteat. Qui furatur cybum XL. dies peniteat. si iterum III. quadragesimas: si tertio, annum peniteat: si quarto, iugi exilio sub alio abbate peniteat. Si laicus monachum furtum duxerit  aut intret in monasterio Deo seruire, uel humanum subeat seruitium. Si quis seruum aut quemcunque hominem quolibet ingenio in captiuitate duxerit, aut transmiserit, III. annos in pane et  aqua. Si quis patri uel matri expulserit, impius uel sacrilegus iudicandus est, et peniteat equali tempore, quamdiu  impietate exteteret. Qui prebent ducatum barbaris, si basilicas incenderent, et si clericum siue sanctemonialem bonos occiderint et innocentes ab ecclesia traxerint, ductor XIIII. annos peniteat  , pecuniaque in aliena prouincia ab hoste rapta fuerit, id est rege alio superato, tertia pars ad ecclesiam tribuatur uel pauperibus, quod iussio regis erat dies XL. peniteat. Si quis domum uel aream cuiuscumque igne concremauerit, III. annos penit. unum ex his in pane et aqua.



De periurio et falso testimonio et mendacio.

Si quis periurium fecerit, laici III. annos, clerici  u. subdiac uI. diaconi uII. presbit. X. episcopi XII  . Qui periurium fecerit in ecclesia XI. annos peniteat. Si in manu episcopi aut presbiteri uel diaconi, seu in altari uel in cruce consecrata mentitus est  III. annos peniteat. Si in cruce non consecrata, unum annum peniteat. Si quis laicus per cupititate periurat, totas res suas uendat, et donet pauperibus, et conuersus in munisterio usque ad mortem seruiat Deo. Si autem non per cupiditatem  mortis periculum incurrit, III. annos inermis exul in pane et aqua penit. et duos abstineat se a uino et carnibus, et dimittat pro se seruum aut ancillam ingenuam et per II. annos elemosinam faciat, et post IIII. annos ad iudicium sacerdotis communicet; qui uero necessitate coactus sit, III. quadragesimis. Qui ductus est in periurio ignorans, et postea recognoscit, annum peniteat; qui uero suspicatur, quod periurio ducitur, tamen iurat per consensum, II. annos peniteat. Pro falso testimonio laici unum annum, clericus II. subdiaconus III. diaconus IIII. presbiter u. episcopus uI. annos penit. Falsum testimonium dicens placeat proximo  suo primo, quale fratri imposuit, tali iudicio damnetur iudicio sacerdotis. Mendax uero per ignorantiam  et non nocuit, confiteatur ei, cui mentitus est, et sacerdoti, hora tacendi damnetur, uel XII. psalm. cantet. Si uero de industria, III. dies tacendi uel XXX. si potest  . Mendax per cupiditatem, placeat largitate ei, cui fraustrauit.



De homicidio et sanguinis effusione sine morte, et qui paruulos oppressos hic qui sine baptismo moriuntur, et abortus, et qui membra sua abscindunt, et qui prebent ducatum Barbaris.


Canones Anchonitani  .

Qui uoluntarie homicidium fecerint, ad penitentiam se iugiter submittant, circa exitum autem uite communione digni habeantur. Qui non uoluntate sed casu homicidium perpetratur, u. annos peniteat  . Mulieres qui fornicantur, et partus suos  negant, et eas que agunt ut uteros conceptos excutiant, antiqui Patres instituerunt usque ad exitum uite, nunc humanius adfinitum est, X. annos peniteant.  Si quis occiderit monachum uel clericum, arma relinquat et Deo seruiat, uel uII. annos peniteat. Qui autem episcopum uel presbiterum occiderit, regis iudicium est de eo. Si laicus alium occiderit odii meditatione  si non uult arma relinquere, uII. annos peniteat sine carne et uino. Qui hocciderit hominem XL. dies absteneat se ab ecclesia, et postea superscriptam penitentiam agat. Qui iussione Domini sui hominem hocciderit, XL. dies peniteat; et qui hocciderit hominem in publico bello, cum rege XL. dies penit. si per poculum uel per artem aliquam malam, uII. annos  peniteat, aut plus. Si mater filium suum hocciderit,  XII.  annos peniteat, et nunquam mutet, nisi die Dominico. Mulier pauperrima IIII. annos peniteat  . Mulier si occiderit filium suum in utero ante XL. dies, annum I. peniteat; si uero XL. dies a conceptione, ut homicida peniteat III. annos. Si quis clericus homicidium fecerit, X. annos penit. exul, III. ex his in pane et aqua. Si quis homicidium casu fecerit non uolens, u. annos penit. III. ex his in pane et aqua. Si ad homicidium consenserit, et factum fuerit, uII. annos peniteat. Si uoluerit et non potuerit, III. annos penit. Si quis homocidium fecerit, laici III. Clericus u. Subdiaconus uI. Diaconus uII. Presbiterus X. Episcopus XII. annos peniteat. Si laicus proximum suum occiderit u. annos  exul penit. Si quis alium percusserit et sanguinem effuderit, X. dies in pane et aqua; si dicam septem menses, presbiter I. annum peniteat  . Cuius paruulus in negligentia sine baptismo mortuus fuerit, III. annos. I. ex his in pane et aqua  . Si laici infantes suum obpresserint, annum I. in pane et aqua penit. et II. a uino et carne, et abstineat se ab uxore tempore penitentie. Si mulier abortum fecerit uoluntarie III. annos in pane et aqua penit. Qui per rixam ictum  debilem uel deformem hominem fecerit, reddat inpensis medice  et egritudine restituat, et medio anno in pane et aqua peniteat; si non habuerit, unde reddat, unum annum peniteat. Si laicus per scandalum sanguinem effuderit, reddat ill. tantum quantum nocuit, et si  non habeat, unde reddat, soluet opera proximi sui, quamdiu ille infirmus est: et peniteat XL dies in pane et aqua. Qui ictum proximo dederit et non nocuit, I. uel II. uel III. quadragesim. in pane et aqua peniteat. Si clericus, annum uel dimidium. Si quis quodlibet menbrum uoluntate truncauerit III. annos. I. ex his in pane et aqua. Paruoli inuicem percutientes uII. dies. Si uero adolescentes XL. dies peniteant. Si per uindictam fratribus  hominem occiderit, III. annum penit. si cpont  propinquis dimidio spatium  . Qui prebent ducatum barbaris, III. annos peniteat. qui hospites non recepit in domo sua, sicut Dominus precepit, et regna celorum promisit, ubi dicit: uenite benedicti  et reliqua; quanto tempore hospites non recepit, et  mandata euangelica non impleuit, nec pedes lauauit, nec elemosinam fecit, tanto tempore peniteat in pane et aqua, si non emendauerit. Qui permanet in auaritia, alienetur. thesaurizans superflua in crastinum tempus, per ignorantiam, tribuat illa pauperibus, si autem per contemptum arguentium, elemosina et ieiunio, iudicio sacerdotis. Permanens autem in auaritia alienetur  . Qui repetit auferenti que sua sunt contra  interdictum, tribuat indigentibus, que repetiuit. Clericus habens superflua, donet ea pauperibus, sin autem excommunicetur  ; si autem post penitentie tempus quo uiuit in contradictionem in penitentiam remotus uiuat. Si quis cupidus aut auarus, aut superbus, aut ebriosus, aut fratrem suum hodio habuit,  uel alia his similia que dinumerare longum est, III. annos peniteat, et iuxta uires suas elemosinas faciat.



De ira, tristitia, odio, maledicto, detractione, inuidia, dilaturas  , cogitationes malas, heresim.

Qui uerba aceruiora in furore, non tamen iniuriosa protulerit, satisfaciens fratri superponatur. Si autem cum pallore et rubore uel tremore maledicens, cui maledixit placeat, et uII. dies peniteat, remotus cum pane et aqua. Qui odit fratrem suum quamdiu non repellit odium, cum pane et aqua sit, et ei quem hoderit caritate non ficta conpelletur  . Qui causa inuidie detrahit, uel libenter audit detrahentem, IIII. dies in pane et aqua separetur: si uero de eo, qui preest, IIII. dies peniteat et seruiat  ei libenter reliquo. Detrahentes laici uI. diebus. Clerici hebdomad. II. Subdiaconus III. Diac. IIII. presbiteri u. episcopi uI. Si quis cum alio iram tenet in corde, homicida iudicetur: si non uult reconciliari fratri suo, quem hodio habet, tamdiu in pane et aqua peniteat, usque dum reconcilietur ei: reticens peccatum fratri quod est ad mortem, arguet eum cum fiducia, et quanto tempore reticuit, tanto cum pane et aqua uiuat. Si peccatum paruum reticuit, arguit quidem eum, sed psalmis siue iudicio sacerdotis peniteat. Qui peccatum putendum fratri imputat, priusquam seorsum arguat eum, satisfaciens ei III. dies in pane et aqua peniteat. Si quis monachus solus cum sola femina locutus fuerit, uel sub eodem tecto maneat, cena careat: si uero  post interdictum XL. dies cum pane et aqua peniteat. Si quis Dilaturas fecerit, quod et stabile  est,  annos III. peniteat in pane et aqua. Si quis laicus per ignorantiam cum hereticis communicauerit, stet inter Catecumenos, id est, separatos ab ecclesia XL. diebus et aliis XL. in extremis peniteat, et sic culpam suam diluat; si uero postquam sacerdos predicauit, ut cum heretico non communicaret, et iterum fecerit, annum I. peniteat, et III. quadragesimis, et III. annos abstineat se a uino et a carnibus. Si quis ab heretico ordinatus fuerit, iterum debet ordinari  ; si prehensibilis fuerit, sin minus, deponi oportet. Si quis a catholica ecclesia ad heresim transierit, et postea reuersus non potest ordinari, nisi post longam abstinentiam aut magna necessitate; hunc Innocentius Papa nec post penitentiam clericum fieri canonum auctoritate adserit  permitti. Si quis a fide Dei discesserit sine ulla necessitate, et postea ex toto animo penitentiam accepit, III. annos extra ecclesiam, id est inter audientes iuxta Nicenum concilium annos uII. in ecclesia inter penitentes, et annos II. adhuc extra communionem.



De Baptismo Reiterato.

Qui bis baptizati sunt ignorantes,  indigent pro eo penitentiam, nisi quod secundum canones non possint ordinari, nisi pro magna necessitate. Qui autem non ignari iterum baptizati sunt, quasi iterum Christum crucifixerunt, annos uII. peniteant, IIII. et uI. feria, et in tres quadragesimis  si pro uitio aliquo fuerit  , si  autem pro munditia licitum putauerunt, annos III. peniteant.



De ministerio ecclesie, et reedificatione uel Missas, et diuersas negligentias, de sancto sacrificio.

Ecclesiam licet ponere in alio loco, si necesse sit, et non debet iterum sanctificari, tantum presbiter aqua aspergere debet, et in loco altaris crux debet componi  . Ligna ecclesie non debent ad aliud opus iungi, nisi ad aliam ecclesiam, uel igne comburenda, uel ad profectum in monasterio fratribus coquere cum eis panes licet, nam talia in laicata opera non debent procedere. Sacrificium non est accipiendum de manu sacerdotis, qui orationes uel dilectiones  secundum ritum implere non potest, pro bonis rebus  offerre debemus, pro malis  nequaquam, presbit. uero pro suis, si episcopus non est, prohibentur offerre  . Qui communicauerit  nec ignorans excommunicato ab ecclesia XL. dies peniteat. Ante consumationem penitentie penitentes secundum canones non debent communicare  , nos autem pro misericordia post annum aut uI. menses licentiam damus. Qui multa mala fecerit, id est homicidium, adulterium uel cum quadrupedia fornicauerit, aut furta multa fecerit, eat in monasterium et peniteat usque ad mortem. Si quis presbiter penitentiam morientibus abnegauerit, reus erit animarum, quia Dominus dicit: quacunque die conuersus fuerit peccator, uita uiuet et non morietur; uera enim conuersio in ultimo tempore potest esse, quia Dominus non solum temporis, sed cordis inspector est, sicut latro unius momenti meruit esse in paradiso in unius momenti confessor  . Pro  defuncto monacho missa agantur die sepulture eius, et tertia die et postea quantum uoluerit Abbas. Pro laico bono tercio die uel septimo potest ieiunium pro penitentia XXX. dies uel uII. et propinquis eius oportet ieiunare uIImo die  et oblationem offerre ad altare, sicut in Ihesu filio Sirach legitur, et pro Saul filii Isrel ieiunauerunt, postea quantum uoluerit presbiter; Missa secularium mortuorum III. in anno, tercio die et nono die, et trigesimo die, quia tertia die surrexit Dominus, et hora nona emisit spiritum, et XXXmo die Moysen planxerunt filii Isrel: Mulieres possunt sub nigro uelamine accipere sacrificium; sanctus Basilius hoc iudicauit.



De sancto sacrificio.

 Qui non communicat, non accedat non ad pacem, neque ad hosculum, et qui prius manducat, ad hosculum non permittitur; qui acceperit sacrificium post cybum uII dies peniteat; si uero monachus neglexerit accipere sacrificium, et non interrogat, nec aliquid cause excusabilis extiterit, superponatur; et qui acceperit sacrificium pollutus nocturno, similiter peniteat; si sacrificium terratenus negligendo ceciderit, superpositio sit; qui sacrificium aliquo perdit, relinquens illud feris deuorandum, si excusabiliter III quadragesimas, sin uero annum I. Qui non bene custodierit  sacrificium, et mus comedit illud, XL dies peniteat. Qui autem perdiderit in ecclesia, aut pars ceciderit, et non inuenta fuerit, XX dies peniteat. Qui perdiderit suum Crisma, aut solum sacrificium in regione qualibet, et non inueniatur, III quadrag. uel annum I peniteat. Perfundens aliquid de calice super altare, quando aufert linteamen, uII dies penit. aut si habundantius superpositionibus uII penit. si super altare stillauerit calix, sorbeat minister stillam et ternis diebus peniteat. Et si per lintea ad alia transierit uII dies peniteat; si usque tertio uIIII dies, si usque quarto XII dies, et linteamina que tetigerit stilla III perabluat feces calice subter posito, et aqua ablutionis sumatur; si uero per negligentiam de calice aliquid stillauerit in terra, lingua bibatur, tabula radatur,  si non fuerit tabula, mittat, ut non conculcetur, igni sumatur  ut supra sacerdos L dies penit. si quando interluetur calix stillauerit; prima uice XII psalmos cantet. Qui in flumen mergit, sacrificium continuo bibat aquam que in Crisma fuerit, sacrificium sumat et emendet per X dies culpam solus  . Qui negligentiam erga sacrificium fecerit, aut siccans, uermibusque consumtum ad nichilum deuenit III. Quadrag. cum pane et aqua penit. si integrum inuentum fuerit, igne comburatur, et cinis sub altare abscondatur, et qui neglexerit XL dies suam negligentiam saluat. Si cum amissione saporis decoloratur sacrificium, XX diebus expleatur ieiunium, conclutinatum uero uII diebus; si ceciderit sacrificium de manibus offerentis terratenus, et non inueniatur   omne quodcumque inuentum fuerit, in loco, in quo ceciderit, conburatur, et cinis ut supra abscondatur: sacerdos deinde medio anno damnetur. Si uero inuentum fuerit sacrificium de manibus offerentis, locus scopis mundetur est  stramine, uel, quid ibi inuentum fuerit, ut supra ignitur, et sacerdos XX dies peniteat; si usque altare lapsum fuerit, superponatur  . Quicumque alicui capitale crimen admittenti per ignorantiam communicauerit, uII dies peniteat. Qui euomit sacrificium, et canis sumit, annum I penit., sin autem, XL dies. Si in die,  quando communicauerit, sacrificium euomuerit, si ante mediam noctem, III superpositiones faciat; si post mediam noctem, II superpositiones; si post matutinos, I. superpositionem faciat; si infirmitatis causa sacrificium euomuerit, uII dies peniteat. Si in ignem ipsum proicit, C psalmos cantet. Si uero canes lambuerint talem uomitum, C dies, qui euomit, peniteat.



De Reconciliatione, et diuersis et multis malis.

Qui multa mala fecerit, id est homicidium, adulterium cum muliere et cum pecore, et furtum, eat in monasterium, et peniteat usque ad mortem.

Greci omni Dominica communicant, Clerici et laici: et qui in tribus Dominicis non communicauerint, excommunicantur, sicut et Canones habent.  Romani similiter communicant, qui uolunt, qui autem noluerint, non excommunicantur, Greci et Romani tribus diebus abstinent se a mulieribus, sicut in lege scriptum est ante panis propositionem  ; ante consumationem penitentie penitentes secundum Canones non debent communicare; nos autem pro misericordia post annum et uI menses licentiam damus; qui autem implere quod in penitentiale scriptum, bonum est; et qui non potest facere, consilium damus  ; pro I die in pane et aqua, psalmos L flectendo genua, aut sine flexu LXX infra ecclesia, ant in loco uno per ordinem psallat; et pro uno mense, quod in pane et aqua debet penitere psalmos mille CC triginta, et postea omnibus diebus reficiat ad sextam, nisi quarta et sexta feria ieiunet ad  nonam. A carne et uino abstineat, alium cibum  , postquam psallit  , sumat, et qui psalmos non nouit  pro unoquemque die denarium ualente eroget in helemosina  , pro uno autem anno in  pane et aqua elemosina solid. XXuI in unaquaque hebdomate unum diem ieiunet ad nonam, et alio ad uesperum, et in III quadragesimis de quantum sumat penset et tribuat medietatem in elemosina. Secundo autem  remissior penitentia est de Natali Domini usque Epiphaniam, et Pasca usque in Pentecosten; et qui sic non potest  pro uno anno  elemosinam donet solid. XXuI, pro duobus  XX, pro III  XuIII. Potentes autem pro criminalibus culpis faciant, ut Zacheus dixit: Domine omnium bonorum meorum dimidium do pauperibus, et si aliquid iniustum abstuli, in quadruplum restituam; et si hic non sunt, cui abstulit, aut non possunt, animus eius quantum ipse pensat in argentum medietatem donet, et in Elemosina  .



ORDO AD DANDAM PeNITENTIAM  . 


Interrogat sacerdos dicens: Credis in Patrem et Filium et Spiritum sanctum. R\ Credo. Credis quod iste tres persone que modo diximus, Pater Filius et Spiritus sanctus tres persone sunt et unus Deus. R\. Credo. Credis, quod in carne, in quo nunc es, in ipsa habes resurgere in die iudicii, et recipcre siue bonum siue malum quod gessisti. R\. Credo. uis dimittere illis peccata, quecunque in te peccauerunt Domino dicente. SI NON REMISERITIS HOMINIBUS PECCATA EORUM, NEC PATER uESTER CeLESTIS DIMITTET uOBIS PECCATA uESTRA. Et require eum diligenter, si est incestuosus, et si non uult ipsa incesta dimittere, non potes ei dare penitentiam. Nam si uult ipsa incesta dimittere,  dic psalmum Domine ne in furore tuo. Et dic orationem hanc  . Cuius indulgentia cuncti indigent. Oremus. Memento famuli tui ill. et qui lubrica terreni corporis fragilitate nudatus est, quesumus, ut  des ueniam confitenti. Parce supplici, ut qui nostris meritis accusamur, tua miseratione saluemur. Per. Deinde dicis psalmum Benedic anima mea Domino usque renouabitur. Et dic. orat. hanc. Oremus. Deus sub cuius oculis omne cor trepidat, omnesque conscientie contremiscunt, propitiare omnium gemitibus et cunctorum medere uulneribus, et sicut nemo nostrum est liber a culpa, ita nemo sit alienus a uenia. Per. Et dicis psalmum quinquagesimum Miserere mei Deus. usque omnes iniquitates meas dele. Et dicis hanc orat. Oremus. Precor Domine clementie et misericordie tue maiestatem, ut famulo tuo ill. peccata et facinora sua confitenti, ueniam relaxare digneris et preteritorum criminum culpas indulgeas, qui humeris tuis ouem perditam reduxisti,  qui publicani preces confessione placatus exaudisti, tu etiam huic famulo tuo placare Domine; tu huius precibus benignus aspira, ut in confessione placabilis permaneat fletus eius, et petitio perpetuam clementiam celeriter exoret, sanctisque altaribus et sacrariis restitutus spei rursus eterne ac celestis glorie mancipetur. Per. Interroga eum si iam confessus fuisset, et propter hoc interroges si ipse aliquid de malo ingenio habet aut de furtu, aut de aliqua causa iniustificata contra directum. Si confessus fuerit quod habet, instrue illum quod non est licentia de aliis peccatis iudicium recipere, antequam ipsum malum reddiderit, aut eiecerit. Postea si fecerit, interroges eum, si iracundiam, contra qualemcunque hominem habeat. Si confessus est admone eum, quod  scriptum est, quod non proficit abstinentia eius. Et si talis est interroges eum, si fugitiuus sit, quia non licet penitentiam agere antequam se reconciliet. Tunc fac eum confiteri omnia peccata sua ita dicendo Fecisti omicidium, aut casu, aut nolens aut pro uindicta parentum, aut per iussionem domini tui, aut in publico bello, uel facere uoluisti et non potuisti? quinque aut tres uel quadraginta dies. Similiter si seruum occiderit duos annos. M. Fecisti periurium per cupiditatem seculi, aut coactus uel pro necessitate uel pro uita parentum aut nesciens aut si alios in periurium induxisti scienter. Septem annos uel tres et quadraginta dies. M. Fecisti furtum, id est, effracturam, quadrupedia uel fortiorem causam ualentem. Solidos quadraginta uel centum, annos septem  uel quinque. M. Et de minoribus furtis annum unum uel tres quadragesimas, seu et quadraginta dies. M. Fecisti adulterium cum uxore aliena aut cum sponsata. uel uirginem corrupisti, aut cum sancte moniale uel Deo dicata. quinque uel tres annos. Int. Nupsisti cum uxore tua retro, uel cum ancilla. XI dies. Int. Fecisti fornicationem sicut sodomite fecerunt, uel cum fratre aut cum matre, uel cum pecoribus uel ullo ingenio. quindecim, aut duodecim uel septem annos, uel unum. Int. Dixisti falsum testimonium per cupiditatem. sciens aut nesciens. tres uel duos aut unum annum. Int. Percussisti hominem, ut sanguis exiret ab homine, uel ossa fregisti. annum unum uel quadraginta dies.  M. Truncasti ei ullum membrum propter iram. annos tres. Int. Odisti fratrem tuum. quamdiu in ipso odio fuisti, tamdiu peniteas in pane et aqua. Int. De ministerio ecclesie abstraxisti aliquid. detraxisti ullum hominem aut seniorem uel ad parentes propter inuidiam. annum unum uel quadraginta dies. Int. Nubsisti cum uxore tua aut cum alia femina quadraginta dies ante partum aut post partum, quadraginta dies peniteas. Int. Nubsisti die dominico, unum diem uel tres. Int. uiolasti sepulcra propter furtum, annos tres, aut duos. Int. Contigit tibi ulla negligentia de sacrificio. Centum dies uel quadraginta. M. Fecisti usuras. quinque annos uel tres. M. Tulisti res alienas malo ordine per malum ingenium. tres annos. M. Fecisti sacrilegium, id est  quod aruspices uocant, et auguros faciunt et sortilogos, uel uota que ad arbores uel ad fontes seu et cancellos, aut per ullum ingenium uouisti, aut sortitus fuisti, aut auorsum fecisti. quinque annos uel quatuor. M. Fecisti raptum de uirgine uel uidua. tres annos peniteas. M. Tulisti aliquid pecunie in ecclesia contra directum. tres annos, aut quadruplum restituas. M. Prodidisti aliquam rem per iniustam dilaturam, tres annos peniteas. M. Deduxisti aut transmisisti per ullum ingenium seruum tuum aut alium hominem in captiuitate christianum. quinque annos peniteas aut tres. M Cremasti domum aut area. tres annos. M. Fecisti uomitum propter ebrietatem. quindecim dies si per contentionem quadraginta dies. Si nesciens septem dies.  M. Cogisti ullum hominem bibere, ut inebriaretur, aut per odium hoc fecisti, centum dies. M. Bibisti sanguinem aut manducasti de ullo pecude uel homine tres annos peniteas. Aliorum thesaurum sumpsi pro quo debitas orationes non impleui. M. Manducasti morticina, aut dilacerata a bestiis. quadraginta dies. M. Bibisti de liquore in quo mus uel mustela mortue inuente fuerunt. M. Contempsisti indictum ieiunium in ecclesia; uel contra decreta seniorum. quadraginta dies. M. Et si quatuor tempora anni uel quadragesima. annum unum. M. Oppressisti infantem tuum uel alium ut moreretur. septem annos, aut quinque uel tres. Int. Bibisti ullum maleficium, id est erbas, uel alias causas, ut non potuisses infantes habere; aut alio donasti, aut hominem  per potionem occidere uoluisti, aut de sanguine, uel de semine mariti tui, ut maiorem de te haberet amorem, aut gustasti, aut urinam bibisti. septem annos peniteas uel quinque aut tres. Necasti partus tuos. decem annos peniteas. M. Et si filium uel filiam occidisti. duodecim annos peniteas. M. Et si in utero ante conceptum. annum unum. M. Si post conceptum annos tres. M. Si infans per negligentiam mortuus fuerit sine baptismo. annum unum. et nunquam sine aliqua penitentia. M. Fecisti aliud paganias, que in Kal. Ian. faciunt in ceruulo aut in uagula. tres annos peniteas. Int. Misisti filium tuum super tectum aut in fornacem pro aliqua sanitate, quinque annos peniteas. Et ad ultimum dicendum  est penitenti: Multa sunt peccata mea in factis, in uerbis, in cogitationibus. M. Habes fidem confessam Deo et sacerdoti, ut remittantur tibi peccata tua. M. Credis hoc. R\ Credo. M. Habes uoluntatem, quod egisti contra mandata Dei in hoc emendes, R\ Sic habeo. M. Unde confessus fuisti, uis iudicium recipere et illud bene custodire, et omnibus adinuentionibus diaboli renuntiare, et Trinitatem credere? R\ uolo. Dices ei: Dominus sit tibi adiutor et protector, et prestet indulgentiam de peccatis preteritis, presentibus et futuris. Tunc da illi penitentiam, et iudica secundum modulum criminum eius. Data uero penitentia dic psalmum Deus in nomine tuo. Et dices orationes has super eum. Collecta. Exaudi Domine preces nostras, et confitentium tibi  parce peccatis, ut quos conscientie reatus accusat, indulgentia tue miserationis absoluat. Per. Alia. Presta Domine huic famulo tuo ill. dignum penitentie fructum, ut ecclesie tue sancte a cuius integritate deuiauerat peccando, admissorum ueniam consequendo reddatur innocuus. Per. Alia. Preueniat hunc famulum tuum N. ablutio criminum dare et ueniam prestare peccatoribus, qui dixisti penitentiam te malle peccatorum, quam mortem. Concede ergo Domine hoc ut tibi penitentie excubias celebret, et correctis actibus suis conferri sibi ante sempiterna gaudia gratuletur. Per. Alia. Adesto Domine supplicationibus nostris, et me, qui etiam misericordia tua primus indigeo, clementer exaudi, ut quem non electione meriti, sed dono gratie tue  constituisti operis huius ministerum, da fiduciam tui muneris exequendi et ipse in nostro ministerio, quod tue pietatis est, operare. Per



ORDO AD RECONCILIANDOS PeNITENTES  . Ex codice ms. biblioth. Cesar. uindob. sec. X uel XI theol. n. 359.

Sedente pontifice pro foribus ecclesie penitentibus in atrio ecclesie eminus cum archidiacono iussum illius prestolantibus. Antequam eos offerat postulat archidiaconus his uerbis: Adest uenerabilis pontifex, etc. Tunc dicit pontifex: uenite. Et diaconus ex parte penitentium. Flectamus genua. Tunc omnes genua astantes flectunt penitentes. Quo facto dicit diaconus ex parte pontificis. Leuate. Similiter agatur  secundo repetente episcopo: uenite uenite. Subsequente diacono. Flectamus genua. ut antea. et sic ad medium usque atrii pauimentum solotenus ueniant. Quando autem tertio domnus episcopus annuntiauerit antiphonam. uenite uenite uenite. prosequatur diaconus flectamus genua. Mox cum diacono penitentes  corruant ad pedes episcopi. sicque prostrati maneant usque domnus episcopus surgens innuat alteri diacono leuate prosequente clero antiphonam: uenite filii audite me timorem Domini docebo uos. Benedicam Domino in omni. Et ad finem usque dicente. Quamdiu uero psalmus canitur a clero cum antiphonis uenite filii semper manuatim penitentes plebesanis ab archidiacono, et ab archidiacono redduntur Episcopo, Et ab episcopo restituuntur ecclesie gremio prostrati omni tempore in terram. Deinde imponat episcopus antiphonam. Cor mundum crea in me Deus, spiritum rectum innoua in uisceribus meis. Psalm. Miserere mei Deus. Quo finito prosternat se Episcopus unacum penitentibus in oratorio. Clero faciente letaniam. Qua expleta, postquam dicatur Kyrie eleison. Erectus a  terra dicat. Pater noster. Et preces:

    Saluos fac seruos tuos Domine. Deus meus sperantes in te.
    Conuertere Domino usquequo. et deprecabilis esto super seruos tuos
    Mitte eis, Domine, auxilium de sancto et de Sion tuere eos.
    Illustra faciem tuam super seruos tuos. saluos fac eos, Domine, nec confundas.
    Domine uide humilitatem meam et laborem meum. et dimitte uniuersa delicta.
    Exaudi me Domine quoniam benigna est misericordia tua secundum multitudinem miseric.
    Ne memineris iniquitatum nostrarum antiquarum. Cito anticipient nos.
     Adiuua nos Deus salutaris noster. et propter gloriam nominis tui Domine libera.
    Domine exaudi orationem meam. et clamor meus.


Oratio. Adesto Domine supplicationibus nostris, etc.

Alia. Exaudi, Domine, preces nostras, etc.

Alia. Preueniat hos famulos, etc.

Alia. Deus infinite misericordie, ueritatisque immense propitiare iniquitatibus nostris et omnibus animarum nostrarum medere languoribus ut miserationum tuarum remissione percepta in tua semper benedictione letemur. Per.

Alia. Deus sub cuius oculis omne cor trepidat. omnes conscientie pauescunt. propitiare omnium gentibus et cunctorum medere uulneribus. ut sicut  nemo nostrum est liber a culpa. ita nemo sit alienus a uenia. Per

Alia. Presta quesumus Domine his famulis tuis dignum penitentie fructum, etc.

Omnipotens sempiterne Deus confitentibus tibi, etc

 Omnipotens et misericors Deus qui peccatorum indulgentiam.

Domine sancte Pater omnipotens eterne Deus. respice propitius, etc.

Deus misericors Deus clemens qui secundum multitudinem miserationum tuarum peccata penitentium deles, etc.

Alia. Maiestatem tuam quesumus Dne, etc.

Alia. Famulos tuos quesumus Domine ab ira tua, etc.

Alia. Deus qui confitentium tibi corda purificas et accusantes suas conscientias ab omni uinculo iniquitatis absolutis. Da indulgentiam reis. et medicinam tribue uulneratis. ut percepta remissione omnium peccatorum in sacramentis tuis sincera deinceps  deuotione permaneant. et nullum redemptionis eterne sustineant detrimentum. Per.

Alia. Deus humani generis benignissime conditor et misericordissime reformator. qui in reconciliatione lapsorum etiam me qui misericordia primus indigeo seruire effectibus gratie tue per sacerdotale misterium uoluisti. ut cessante merito supplicis mirabilior fieret indulgentia remittentis. Deus qui iustitie legis misericordie semper multiplicatione moderaris. dum delinquentibus penitentiam adhibes. dum etiam malis prouidentie tue dona non subtrahis. et uindictam moderando suspendis. Deus qui hominem inuidia diaboli ab eternitate deiectum unici filii tui sanguine redemisti. uiuifica hos famulos tuos. quos tibi nullatenus mori desideras. et quos non dereliquisti  deuios. assume correctos. Moueat pietatem tuam fletus iste merorum tuorum medere uulneribus. tu benignam iacentibus manum porrige. Ne ecclesia tua aliqua sui corporis portione priuata temeretur. Ne grex tuus detrimentum sustineat. Ne de familie tue damno inimicus exultet. Ne renatas lacrymis salutaribus animas secunda mors possideat. Tibi ergo humiliamur omnes. Tibi Domine supplices fundimus preces. tibi fletum nostri cordis offerimus. tu parce confitentibus. ut imminentes penas futurique iudicii sententiam te miserante non incidant. Nesciant quod terret in tenebris. Quod stridet in flammis. et ab errorum uia ad iter iustitie iam reuersi nequaquam ultra nouis uulneribus saucientur. Propitiare ergo Domine trementibus atque supplicibus  sub sententie tue exspectatione. ad humilitatem iacentium subleuandam dexteram salutis extende. Nobis quoque seruis tuis. quos apostolice clauis sacerdotalisque officii ministros. non electione meriti. sed dono gratie tue constituisti. da fiduciam tanti muneris exequendi. Et ipse in nostro ministerio quod tue potestatis est operare. Agnosce piissime pastor oues tue redemtionis et constrictas uinculis peccatorum. ecclesie tue precibus exoratus absolue. Redeant ad unitatem ecclesie tue. et post illam diram inopis exilii famem redeuntes ueste splendida ornate. gaudeant se paterno receptas esse conuiuio. Nihil de honore adoptionis, nichil de hereditatis sorte perdant. sed integrum sit eis atque perpetuum quod  gratia tua contulit, et quod misericordia reformauit.



Absolutio presbyteri.

Dominus iehsu Christus qui dignatus est discipulis suis dicere: quecunque ligaueritis super terram erunt soluta et in celo. de quorum numero quamuis indignum et peccatorum uinculis astrictum me esse sua dignatione uoluit. Ipse uos largifluo pietatis sue dono. ac mee simul prauitatis ministerio absoluere dignetur ab omnibus fragilitatis uestre excessibus interius exteriusque humanitus contractis. Amen. Et sicut peccata totius mundi sua traditione atque immaculati sanguinis effusione dignatus est expurgare, ita quoque uestrorum peccaminum maculas misericorditer non dedignetur emundare. Eiusdem sancti sanguinis interuentione. qui fusus est in peccatorum  remissionem. Amen. Adiuuante Duo nro Iesu Ch. Deuotionem quoque uestram ita deinceps adiutorio gratie sue non dedignetur corroborare. quatenus et in hoc seculo subrepentium laqueos delictorum ualeatis euadere. et in futuro uitam eternam Christi sanguine comparatam sine fine possidere. Amen. Adiuuante Domino nostro Iesu Ch. qui fecit nos cum non essemus. et redemit cum perditi essemus. ad laudem et gloriam nominis sui per omnia secula seculorum. Amen.



Absolutio Sign.

Sicut principali sententia constat QUIA IN MUNDO OFFENDIMUS OMNES. Unde ingemiscimus. ita principali sententia consolamur: QUIA SI CONFITEAMUR PECCATA NOSTRA. FIDELIS ET IUSTUS EST IESUS CHRISTUS CONDITOR  ET REDEMPTOR AC SALuATOR NOSTER. QUEM HABEMUS ADuOTATUM IUSTUM APUD PATREM. ET EST PROPITIATIO PRO PECCATIS NOSTRIS. ET INTERPELLAT PRO NOBIS FIDELITER CONFITENTIBUS. ET DIMITTIT NOBIS PECCATA NOSTRA. ET MUNDAT NOS AB OMNI INIQUITATE. Quapropter frater noster confitenti tibi peccata tua. per ecclesiastice auctoritatis potestatem. quam Dominus noster iehsu Christus tradidit discipulis et apostolis suis dicens. ACCIPITE SPIRITUM SANCTUM. QUORUM REMISERITIS PECCATA REMITTUNTUR EIS. et per eosdem apostolos suos successoribus. quorum uices licet indigni tenemus. Etsi non merito tamen nomine. atque officii susceptione eamdem potestatem donauit. et in se credenti fideliter dixit: FIAT TIBI SECUNDUM FIDEM TUAM. gratia et potentia  sua. uirtute Spiritus sancti qui est remissio peccatorum omnium dimittat tibi omnia peccata tua. et liberet te ab omni malo. conseruet in omni opere bono. et ducat te in uitam eternam. et ad sanctorum consortium supernorum ciuium amen.

Oratio. Presta quesumus Domine his famulis tuis secundum piissimam misericordiam tuam. iuxta libitum eorum absolutionis peccaminum suorum fructum. ut sint tibi dignum habitationis tue templum. et mereantur deinceps cum iustis atque Sanctis in conspectu tuo astantibus absoluti manere ab omnium criminum labe. Per Iesum Christum.

Alia. Nos etiam secundum auctoritatem nobis indignis a Deo commissam absoluimus uos uinculo  delictorum uestrorum. ut mereamini habere uitam eternam. Per cum qui uiuit.



Alia absol. sign.

Frater N. Dominus I. Ch. qui discipulis suis dixit. QUAECUNQUE LIGAuERITIS SUPER TERRAM ERUNT LIGATA ET IN CeLO. ET QUAECUNQUE SOLuERITIS ERUNT SOLUTA ET IN CeLO. de quorum numero quamuis nos indignos esse uoluit. Ipse te absoluat per ministerium nostrum ab omnibus peccatis tuis. quecunque cogitatione lusione atque operatione negligenter egisti. et a nexibus peccatorum absolutum perducere dignetur ad regnum celorum amen.



Alia sing.

Frater N. absolutionem et remissionem peccatorum tuorum per inuocationem nominis Dei. et per  ministerium nostrum percipere merearis hic et in eternum amen. Hic aspergat eos aqua benedicta et postea dicat: EXURGE QUI DORMIS. EXURGE A MORTUIS. ET ILLUMINABIT TE CHRISTUS. Post hec surgant penitentes. et moneantur ab episcopo ut quod penitendo diluerunt. iterando non reuocent. Item ordo unde supra.



ORATIONES AD uISITANDUM INFIRMUM. 

Deus qui famulo tuo Ezechie ter quinos annos ad uitam donasti, ita et famulum tuum a lecto egritudinis tua potentia erigas ad salutem. Per.

Alia. Respice Dne famulum tuum infirmitate sui corporis laborantem, et animam refoue quam creasti, ut castigationibus emendata continuo se sentiat tua medicina esse saluatam. Per.

 Alia. Omnipotens et misericors Deus, qui immensam pietatem tuam, ut ad introitum in tuo nomine humilitatis nostre hunc famulum tuum in habitaculo iacentem fessum salutifere uisitare digneris, sicut uisitasti Dne Tobiam et Saram, socrum Petri, puerumque centurionis, ita et istum pristina sanitate uisitare digneris. Per.



ITEM ALIAE ORATIONES.

Domine sancte Pater omnipotens eterne Deus, qui fragilitatem conditionis nostre infusa uirtutis tue dignatione confirmas, ut salutaribus remediis pietatis tue corpora nostra et membra uegetentur, super hunc famulum tuum propitiatus intende, ut omni necessitate corporee infirmitatis exclusa, gratia in eo pristine sanitatis perfecta reparetur. Per.

 Alia. Deus qui facture tue pio semper dominaris affectu, inclina aurem tuam supplicationibus nostris, et famulum tuum N. ex aduersa ualetudine corporis laborantem placatus respice, et uisita in salutari tuo ac celestis gratie presta medicinam. Per.

Alia. Deus qui humano generi et salutis remedium et uite eterne munera contulisti, conserua famulum tuum tuarum dona uirtutum, et concede, ut medelam tuam non solum in corpore, sed etiam in anima sentiat. Item alia. uirtutum celestium Deus, qui ab humanis corporibus omnem languorem, et omnem infirmitatem precepti tui potestate depellis, adesto propitius huic famulo tuo N. ut fugatis infirmitatibus,  et iuribus receptis nomen sanctum tuum instaurata protinus sanitate benedicat. Per.

Alia. Deus qui beatum Petrum apostolum tuum misisti ad Thabitam famulam tuam, ut eius precibus resuscitaretur ad uitam, exaudi nos pro famulo tuo N. quem in tuo nomine uisitat nostra fragilitas ut exorata medicina tue medicine ei subueniat. Per.

Alia. Dne sancte Pater omps eterne Deus, qui es uia ueritas et uita, exaudi et conserua famulum tuum, quem precio magno redimendo uiuificasti sacro sanguine Filii tui dni nri Ihu Xpi. Qui.



Benedictio super infirmum.

Sanet te Deus Pater omps qui te creauit, nec erit tibi dolor in capite tuo nec in capillis tuis, nec oculis tuis, neque in pectoribus tuis, nec in mente tua,  nec in auribus tuis, nec in omni corpore tuo. Surge, surge Domine, diabolum fugere facias, et proiice illum de capite, de capillis, de fronte, de oculis, de lingua, de sub lingua, de ore, de gutture, de corde, de humeris, de uentre, de omnibus membris istius. Per. Benedictio Dei Patris.

Omnipotens eterne Deus, qui egritudines animarum depellis et corporum auxilii tui super infirmum hunc ostende uirtutem, ut omni sanitate recepta gratiarum tibi in ecclesia tua referat actionem. Per.

Alia. Omps et misericors Deus, qui subuenis in periculis laborantibus, et qui temperas flagella, te supplices exoramus, ut uisitatione tua sancta erigas famulum tuum N. de hac egrotatione, qua tenetur,  et presentes eum ecclesie tue sancte incolomem ad laudem et gloriam nominis tui. Per.



Benedictio super unum hominem.

Benedicat te Deus celi, adiuuet te Christus Filius Dei corpus tuum in seruitio tuo custodire et conseruare dignetur. Per

Alia. Mentem tuam illuminet et sensum tuum custodiat, gratiam suam ad profectum anime tue tibi porrigat, ab omni malo te liberet, dextera sua te defendat, et qui sanctos suos semper adiuuat, ipse te adiuuet et ad celestia regna perducat. Qui uiuit et regnat Deus.

Alia. Dne Ds eterne qui utrumque sexum de interitu perpetue mortis per Iesum Christum filium tuum de Maria uirgine natum misericorditer  redemisti, hunc famulum tuum deuota mente tibi seruientem omni benedictione spiritali benedicere digneris, ut inter gratiam fidem habeat, et in preceptis legis tue semper perseueret, terrena et transitoria despiciat, eterna et inuisibilia intenta meditatione diligat, ut in numero Sanctorum tuorum permanens celesti sponso cum lampadibus bonorum fiducialiter occurrat. Amen

Alia. Benedicat te Deus, qui in principio cuncta creauit. benedicat te Deus Filius, qui de supernis sedibus pro nobis saluator descendit. benedicat te Spiritus sanctus, qui in similitudine columbe in Iordane flumine requieuit in Christo, ipseque te in Trinitate sanctificet, quem omnes gentes futurum  exspectant ad iudicium, qui cum Patre uiuit et regnat Deus per omnia secula seculorum. Amen.

Alia. Benedicat te Deus Pater, custodiat te iehsu Christus, illuminet te Spiritus sanctus omnibus diebus uite tue. Confirmet te uirtus Christi. Indulgeat tibi Dns uniuersa delicta tua, qui in Trinitate perfecta uiuit et regnat Deus per omnia secula seculorum. Amen.

Alia. Ille Deus omnipotens benedicat te Pater de celis, qui per gloriosam natiuitatem suam et admirabilem resurrectionem, uenerandamque crucem et sacratissimam genitricem et preciosi sanguinis effusione nos uenit redimere de terris. Amen.

Benedicat te Deus Pater, sanet te Deus Filius,  illuminet te Deus Spiritus sanctus, corpus tuum saluet, animam tuam custodiat, cor tuum irradiet, sensum tuum dirigat, et ad supernam uitam te perducat. Amen.

Alia. Dns Ihs Xps apud te sit, ut te reficiat, circum te sit, ut te ducat, super omnia sit, ut te benedicat, pro te sit, ut pro te incercedat. Prestante Domino nostro Iesu Christo, cui est honor et gloria per omnia secula seculorum. Amen.

Alia. Ille te benedicat, protegat, atque defendat cunctis diebus uite tue, et perducat te ad regnum glorie sue, quem omnes gentes exspectant uenturum iudicem. Amen.

Alia. Deus qui non uis mortem peccatoris, sed ut conuertatur et uiuat; huic famulo tuo, ad te toto  corde conuerso peccata dimitte, et perennis gratiam uite concede. Per.



Hic detur secretior locus languidis confitendi.

Confiteor Domino et omnibus sanctis eius et tibi sacerdos Christi, quia peccaui nimis in uita mea in cogitatione, in locutione, in actu, in commessatione, in crapula, in ebrietate, in curis huius mundi, in concupiscentia carnis, in auaritia, in luxuria, in immunditia, in pollucione, in superbia, in uana gloria, in arrogantia, in iactantia, in uelatione, in inobedientia, in contumacia, in duritia mentis, in contradictione, in murmuratione, in indignatione, in despectione, in detractione, in uia, in odio, inuidia, in maledictione, in pertinacia, in fornicatione,  in susurratione, in musitatione, in periurio, in mendacio, in furtu, in neglegentia, in tristitia huius seculi, in letitia uana, in loquendo, in reticendo, in increpando immoderate, in remittendo incaute, in dilectione uana, in inclementia, in simulatione, in risu, in ioco, in scurrilitate, in discordia  seminando discordiam, in pace falsa, in ficta amicitia, in ignauia, in segnitia, in auditu, in gustu, in tactu, in uisu, in odoratu, in dando, in accipiendo, in contentione, accipiendo usuram.



Item Confessio peccatorum. 

Ih. gihun. gode. almahdigen. unde. allen. godes. engilon. unde. allen. godes. heilegon. unde. dir. godes. boden. allero. minero. sundino. unde. uuili. dero. bigihdig. uuerdan. suo. sochsegi. uremidi. so. uuaz. soih. unrehdes. gisahrode. unrehdes. gihanedi. unrehtero. uuordo. unrehtero. uuerco. unrehtero. gidanco. ubilero. lusto. ubiles. uuillen. fluochonnes. liogannes. bisprachidu. unrehtes. stadales. unrehdes. sedales. In. uncidin. sclaphun. uncidin. uuachun. In. uncidigimo. mazze. uncidigimo.  dranche. Thaz. unmezzon. uehonti. Minero. spiungu. huores. Thiubu. manslahdu. meinero. eido. minero. fastu. ferbrocheneru. mina chirichun. so. nisuohda. so. ih. solda. sunnon. daga. unde. andere. beilega. daga. so. ne ereda. noh. ne. begienc. so. ih. solta. heilegan. uuizzuht. so. ne. gihielt. so ih. solta. minan. curs. ne. iruulta. so ih. solda. ghorsam. ni. uuas. so ih solta. Thurphtigun. nint. phiec. so. ih. solta. alamuosa. nigab. so ih. solta. Ana. urlaub. gab. unde. na. dazih. nisolta. Zuene. nibesuonda. so ih solta. sunda. ni uerliez, thien. ih. solta. mine. nahiston. so ni. minnota. so ih. solta. thes. alles. unde. anderes. manages. thes. ih. uuidar. got. sculdic. si. thes. ih. in minero. cristanheidi gehiezi. unde. ih. daz. beminen.  menisgin. ferliezzi. unde. bemineru. chindesgi. geburidi. so. mir. iz. slafanti. geburiti. so uuachandi. so. ih. iz. selbo. gefremidi. oder. anderemo. gehancti. oder. anderen. gespuoni. so. ih. es. gehuge. so. ni. gehuge. so ih. es. ge. dahti. oder. ge. sahi. oder. ih. iz. ge. dadi. order. gesprachi. so uuirdon. ih. es. alles. bigihdig. gode. almahdigen. unde. allen. godes. heiligon. unde. thir. godesmanne.

Cum uenerit aliquis ad sacerdotem confiteri peccata sua, ita imprimis interrogetur. Int. Credis in Deum Patrem, et Filium, et Spiritum sanctum. R\. Credo. Int. Credis quod iste tres persone sicut diximus Pater et Filius et Spiritus sanctus tres sunt persone, et unus Deus. R\. Credo. Int. Credis quod in  ipsa carne in qua nunc est recipere debes siue bonum, siue malum, quod gessisti. R\. Credo. Int. uis dimittere his qui in te peccauerunt, ut Deus dimittat tibi peccata tua, dicente Domino in Euangelio: DIMITTITE ET DIMITTETUR uOBIS. SI AUTEM  uOS NON DIMISERITIS HOMINIBUS PECCATA EORUM NEC PATER uESTER CeLESTIS DIMITTET uOBIS PECCATA uESTRA



Et sacerdos benedicat, et oret, et dicat illi.

Omps Ds, qui dixit: QUI ME CONFESSUS FUERIT CORAM HOMINIBUS, CONFITEBOR ET EGO EUM CORAM PATRE MEO, ille te benedicat, et custodiat, et det tibi remissionem omnium peccatorum, et scelerum tuorum. Amen. Misereatur tui omnipotens Deus et dimittat tibi omnia peccata tua. Amen. Liberet te ab omni malo, et conseruet te in omni bono. Amen. donetque tibi ueram humilitatem, et ueram penitentiam, sobrietatem, et tolerantiam, bonam perseuerantiam, et bonum finem, et perducat te in uitam eternam.  Amen. Indulgeat tibi Dominus omnia peccata tua, preterita presentia et futura. Amen. Illuminet te Spiritus sanctus a Patre et Filio procedens. Amen. Saluum te faciat Dns seruum suum. Amen. Dominus custodiat te ab omni malo. Amen. Benedicat te Dominus ex Sion. Amen. Mittat tibi Dominus auxilium de sancto. Amen. Dominus conseruet te, et uiuificet te Christus Filius Dei saluator mundi. Amen. Propitius sit tibi omnipotens Deus, hic et in perpetuum. Amen. Inde post acceptam penitentiam et fidem explicitam, redeant uisitatores, et tunc incipiunt psalmum cantare cum Ant. In uirtute tua exaudi me Domine. Ps. Domine exaudi orationem. Sequitur oratio dominica cum capitulis his.

    Saluum fac seruum tuum. R\. Deus meus sperantem.
     Mitte ei Dne auxilium de sancto. R\. Et de Sion tueatur.
    Nihil proficiet inimicus in eo. R\. Et filius iniquitatis.
    Dominus conseruet eum et uiuif. R\. Et beatum faciet eum.
    Dns opem ferat illi super lectum. R\. Uniuersum stratum.
    Exurge Dne Deus meus, et exalt. R\. Ne obliuiscaris pau.
    Tibi Dne derelictus est pauper. R\. Pupillo tu eris adiu
    Desiderium pauperum exaud. . R\. Preparation.
     Mirifica misericordias tuas. R\. Qui saluos fac.
    Tu autem in sancto habitas. R\. Laus Isrel.
    In te sperauerunt patres n. R\. Sperauerunt et l.
    Ad te clamauerunt et salui f. R\. In te sperauerunt et n.
    Multe tribulationes iustorum. R\. Et de his omnibus.
    Redimet Dns animas seruorum suorum. R\. Et non derel.
    Ne tradas bestiis animas confit. R\. Animas paup.
    Exurge Dne adiuua nos. R\. Et libera nos propter.





Orationes.


Presta quesumus Dne huic famulo tuo dignum penitentie fructum, ut Ecclesie tue, a cuius integritate deuiarat peccando, admissorum ueniam consequendo reddatur innoxius. Per. Alia. Preueniat hunc famulum tuum quesumus Dne misericordia tua et omnes iniquitates eius celeri indulgentia tua deleantur. Per. Alia. Exaudi Dne supplicum preces et confitentium tibi parce peccatis, ut quos conscientie reatus accusat, indulgentia tue miserationis absoluat. Per.



Item alia.

Omnipotens sempiterne Deus, confitenti huic famulo tuo pro tua pietate peccata dimitte, ut non  plus ei noceat conscientie reatus ad penam, quam indulgentia tue pietatis ad ueniam. Per.

Postea unguatur egrotus de oleo sanctificato cruces faciendo in quinque corporis locis, et dicatur ad eum. N. In nomine Patris et Filii et Spiritus sancti accipe sanitatem. Unguo frontem tuum de oleo sancto in nomine Patris, et Filii, et Spiritus sancti in remissionem omnium peccatorum, ut sit tibi hec unctio olei sanctificationis ad purificationem mentis et corporis, et ut non lateat in te spiritus immundus, neque in membris, neque in medullis, nullaque membrorum compagine tuorum, sed in te habitet uirtus Christi altissimi, et Spiritus sancti amen. Sequitur antiph. cum psalmis canendis. Sana Dne infirmum istum cuius ossa turbata sunt, et cuius spiritus  turbatus est Domine conuertere, et sana eum. Ps. Dne ne in furore tuo. I. Ps. Ad te Dne leuaui. Ps. Beati quorum. Ps. Domine ne in furore tuo. II. Ps. Beatus qui intelligit. Ps. Miserere mei Deus. I. Ps. Miserere mei Deus. III. Ps. Deus misereatur nostri. Ps. Deus in adiutorium meum intende. Ps. Inclina Domine. Ps. Domine exaudi. I. Ps. De profundis. Ps. Dne exaudi. II. cum letania, donec unctio finiatur. Postea faciat crucem ad aures eius dicendo. N. In nomine Patris et Filii et Spiritus sancti accipe sanitatem. Unguo et has aures sacrati olei liquore in nomine Patris et Filii et Spiritus sancti, ut quidquid peccati delectatione nociui auditus admissum est, medicina spiritualis euacuet. Amen. Deinde super oculos faciens  crucem dicat. N. In nomine Patris et Filii et Spiritus sancti accipe sanitatem. Unguo oculos tuos de oleo sanctificato in nomine sancte Trinitatis, ut quidquid inlicito uisu deliquisti, huius olei unctione expietur. Deinde unguantur nares. N. In nomine Patris et Filii, et Spiritus sancti accipe sanitatem. Unguo has nares de oleo sancto in nomine sancte Trinitatis, ut quidquid noxie superfluo contractum est odore ista emundet inunctio. Tunc labia ungantur. N. In nomine Patris et Filii et Spiritus sancti accipe sanitatem. Unguo labia ista consecrati olei medicamento in nomine sancte Trinitatis, ut quidquid ociosa uel etiam criminosa locutione peccasti diuina clementia miserante expurgetur hac unctione. Postea  pectus unguatur  . N. In nomine Patris et Filii et Spiritus sancti accipe sanitatem. Unguo pectus tuum de oleo sancto in nomine sancte Trinitatis ut hoc unctionis prospectu certare fortiter ualeas aduersus erias cateruas. Prestante Dno nro Ihu X. qui cum Patre. Deinde fac crucem inter scapulas, et medium scapularum. N. In nomine Patris et Filii et Spiritus sancti accipe sanitatem. Unguo scapulas has siue medium scapularum de oleo sacro, ut ex omni parte spirituali protectione munitus iacula diabolici impetus uiriliter contempnere ac procul possis cum robore iuuaminis repellere. In nomine Dni nri Ihu Xpi qui cum Patre et Spiritu sancto uiuit et regnat Deus per omnia secula seculorum. Amen. Postea fac crucem in palmis. N. In nomine Patris et Filii et  Spiritus sancti accipe sanitatem. Unguo et has manus in nomine sancte Trinitatis de oleo consecrato, ut quidquid inlicito uel noxio opere peregerunt, per hanc unctionem euacuetur. Deinde pedes unguantur dicendo. N. In nomine Ihu Xpi Nazareni surge et ambula. Unguo hos pedes de oleo benedicto in nomine Dni nri Ihu Xpi, ut quidquid superfluo uel nociuo incessu commiserunt ista aboleat perunctio, ut hac unctione corroboratus erias ualeas superare cateruas.



Sequitur Oratio.

Omnipotens Deus, qui per os beati Iacobi apostoli tui hoc ministerium infirmis omnibus facere precepisti, conserua famulo tuo N. tuarum dona uirtutum, et concede, ut medelam tuam non solum  in corpore, sed etiam in mente percipiat. Per.

Alia. Domine sancte Pater omnipotens eterne Deus, qui es uia et ueritas et uita, exaudi et conserua hunc famulum tuum, quem pretio magno redemendo uiuificasti sacro sanguine filii tui Domini nri Ihu Xpi qui tecum uiuit et regnat. Hic communicetur  . Pax et communicatio corporis et sanguinis Dni nri Ihu Xpi conseruet animam tuam in uitam eternam. Amen.



Alie Orationes.

Oremus fratres Dnm nrm pro fratre nostro, quem dure ad presens malum languoris affligit, ut eum Domini pietas celestibus dignetur curare medicinis, ut qui dedit uitam det salutem. Per.

Domine Iesu Christe, qui corripiendo parcis et  parcendo remittis, qui flagellando corripis et miserando conuertis, argue famulum tuum N. in misericordia tua, et non in furore, qui cum correctione tua corrigatur, indulgentia consoletur, disciplina erudiatur, medicina curetur, uerbere castigetur, pietate sanetur. Placeat ergo tibi Domine eum liberare, corripere, eripere et non disperdere. Per.

Alia. Da nobis Dne ut sicut publicani precibus  et confessione placatus es, ita et huic famulo tuo placare, et precibus eius benignus aspira, ut in confessione flebili permanens et petitione perpetua clementiam tuam celeriter exoret, sanctisque altaribus et sacramentis restitutus rursus celestis glorie mancipetur. Per.

Alia. Deus misericors, Deus clemens, qui secundum multitudinem miserationum tuarum peccata penitentium deles, et preteritorum criminum culpas uenia remissionis euacuas, respice super hunc famulum tuum, et remissionem sibi omnium peccatorum suorum tota cordis confessione poscentem deprecatus exaudi, renoua in eo piissime Pater, quidquid terrena fragilitate corruptum, uel quidquid diabolica fraude uiolatum est uel in unum  membrum corporis Christi et in unitatem Ecclesie tue membrorum perfecta remissice restitue. Miserere Dne gemituum, miserere lacrimarum; et non habentem fiduciam nisi in tua misericordia ad sacramentum quesumus reconciliationis admitte. Per.

Alia. Maiestatem tuam Dne supplices deprecamur, ut huic famulo tuo longo squalore penitentie macerato miserationis tue ueniam largiri digneris, ut nuptiali ueste recepta ad regalem mensam unde eiectus fuerat mereatur introire. Per.

Alia. Benedicat te Deus Pater, sanet te Deus Filius, illuminet te Spiritus sanctus. Corpus tuum custodiat, animam tuam saluet, cor tuum irradiet, et ad superna te perducat, perseuerare te Christus in suo sancto seruitio faciat, et perducat te in uitam  eternam. Partem merearis habere cum sanctis et electis Dei. Indulgeat tibi Deus omnia peccata tua, misereatur tibi Christus filius Dei, semper te sanum et incolomem et protectum ab omnibus insidiis inimicorum omnium custodiat Pater omnipotens qui te creauit per unicum filium suum Dnm nrm qui cum eodem Patre et Spiritu sancto uiuit et regnat in secula seculorum. Amen.

Alia. Adesto Dne supplicationibus nostris, nec sit ab hoc famulo tuo clementie benigna miseratio, sana uulnera, eiusque remitte peccata, ut nullis a te iniquitatibus suis separatus tibi semper Dne adherere ualeat. Per.

Alia. Parce Domine parce famulo tuo quem redemisti Christe sanguine tuo, ne in eternum irascaris  ei. Hic decantentur penitentiales psalmi uII cum letania infra inserta.

    Kyrie el. Xpe el. Xpe audi nos.
    Saluator mundi adiuua nos.
    Sancta Maria ora pro nobis.
    Sancta Maria Dei genitrix ora pro famulo tuo.
    Sancta et perpetua uirgo succurre in angustiis constituto.
     Omnes sancti Angeli orate pro hoc infirmo.
    Omnes sancti Archangeli orate p. h. inf.
    Omnes sancti Patriarche orate p. h. inf.
    Omnes sancti Prophete orate p. h. inf.
    Sancte Iohannes Baptista ora p. h. inf.
    S. Petre ora pro hoc infirmo.
    S. Paule ora pro hoc infirmo.
    S. Andrea ora pro hoc infirmo.
    S. Iohannes et ceteri qui sequuntur. orate p. h. inf.
    Omnes sancti Apostoli et Euangeliste. orate pro hoc infirmo.
    Omnes sancti Martyres. orate p. h. inf.
    Omnes sancti Confessores. orate p. h. inf.
    Omnes sancte uirgines. orate p. h. inf.
    Omnes sancti ab inicio mundi usque ad presens.  orate pro hoc infirmo.
    Propitius esto et libera eum Dne.
    Propitius esto et parce ei Dne.
    Ab omni malo libera eum Dne.
    Ab ira tua libera eum Dne.
    Ab iniqua morte libera eum Dne.
    Ab omni immunditia cordis et corporis lib. e. D.
    A uinculis diaboli libera eum Dne.
    Per crucem tuam libera eum Dne.
    Per passionem tuam libera eum Dne.
    Per aduentum tuum libera eum Dne.
    Peccatores. Te rogamus audi.
    Ut pacem perpetuam ei dones. Te rog
    Ut fontem lacrymarum ei dones. Te rog.
    Ut gratiam sancti Spritus cordi illius infundere  digneris. Te rogamus.
    Ut spacium penitentie, si fieri potest, ei dones. Te rogamus.
    Ut intercessionem et solatium sanctorum ei dones. Te rogamus.
    Ut in presenti periculo ei succurrere digneris. Te rogamus.
    Ut repellas ab eo omnes principes tenebrarum. Te rogamus.
    Ut ad gaudia eterna eum perducere digneris. Te rogamus.
    Ut Ecclesiam tuam in eo exaltare digneris. T. r.
    Ut nos exaudire digneris. Te rogamus.
    Fili Dei. Te rogamus audi nos. III.
    Agne Dei qui tollis peccata mundi. Parce isti Dne.
     Agne Dei qui tollis peccata mundi. Miserere isti D.
    Xpe audi nos. III. Kyrie el.
    Xpe eleison. Kyrie eleison.
    Pater noster. Et ne nos ind.
    Saluum fac seruum tuum.
    Mitte ei Domine.
    Exurge Domine.





Sequitur Oratio.

Omnipotens mitissime Deus respice propitius preces nostras, et libera cor famuli tui de malarum temptatione cogitationum, ut sancti Spiritus dignum fieri habitaculum inueniatur. Per.

Alia. Deus qui illuminas omnem hominem uenientem  in hunc mundum, illumina quesumus cor famuli tui gratie tue splendore, ut digna maiestati tue cogitare, et diligere ualeat. Per.

Alia. Dimitte Dne peccata nostra et tribue nobis misericordiam tuam qua oris nostri alloquio deprecatus, famuli tui humilitatem et angustiam adtendas, uincula soluas, delicta deleas, tribulationem inspicias, effectumque peticioni nostre largiens clementer exaudias. Per. His ita explicitis roget sacerdos confessor infirmi alios sacerdotes, ut dicant super eum orationes has, que sunt de reconciliatione penitentis ad mortem.



Oratio.

Deus misericors, Deus clemens. Alia. Maiestatem tuam. Alia. Maiestatem tuam quesumus Dne sancte  Pater omnipotens eterne Deus qui non mortem, sed peccatorum uitam semper inquiris; respice flentem famulum tuum, adtende prostratum, eiusque planctum in gaudium tua miseratione conuerte. Scinde delictorum saccum, et indue eum letitia salutari, ut post longam peregrinationis famem de sanctis altaribus tuis satietur, ingressusque cubiculum regis, in ipsius aula benedicat nomen glorie tue semper. Per. Deinde faciant aquam benedictam sale aspersam et aspergant eam, cum antiph. et orationibus super ipsum infirmum, et in domo, qua iacet. Post hec a sacerdote dicatur oratio.

Domine Deus, qui per apostolum tuum locutus es, infirmatur quis in uobis inducat presbyteros Ecclesie, et orent super eum, unguentes eum oleo  sancto in nomine Domini, et oratio fidei saluabit infirmum, et alleuabit eum Dominus, et si in peccatis sit, dimittuntur ei. Cura quesumus redemtor noster gratia Spiritus sancti languores istius infirmi, eiusque sana uulnera, ac dimitte peccata, atque dolores cunctos cordis ac corporis ab eo expelle, et plenam ei interius exteriusque sanitatem misericorditer redde, ut ope misericordie tue restitutus, et sanatus ad pristina pietatis tue reparetur officia. Qui cum Patre uiuit et regnat Deus. Et sic flectat genua, qui est languidus ad dextram sacerdotis sic et decantetur Ant. Sana Dne infirmum istum cuius ossa conturbata sunt, et cuius anima turbata est ualde, sed tu Domine conuertere et sana eum, et eripe animam eius a morte. Ps. Domine ne in furore.  Cum Gloria.

Oratio. Oremus Dnm nrm Iesum Xpm, et cum omni supplicatione rogemus, ut hunc famulum suum per angelum suum sanctum uisitare, et confortare dignetur. Qui uiuit.

Sequitur Antiph. Dnus locutus est discipulis suis, in nomine meo demonia eiicientur, super infirmos manus imponite, et bene habebunt. Ps. Deus deorum. Cum Gloria. Sequitur Orat. Deus qui famulo tuo Ezechie. Iterum Ant. Cor contritum et humiliatum Deus non despicias. Psal. Miserere mei Deus. Cum Gloria. Orat. Respice Dne famulum tuum in infirm. Ant. Succurre Dne infirmo isti in presenti egritudine et medicamine,  ut in pristina sanitate a te restitutus gratiarum tibi in ecclesia tua sanus referat actiones. Ps. Ad Dnm. cum Gloria. Orat. Adesto Dne supplicationibus nostris, nec sit ab hoc. Alia. Dne Ihu Xpe, qui es saluatio et redemtio nostra, et qui es uera salus et medicina, et a quo omnis sanitas et medicamentum uenit: qui apostoli tui uoce nos instruis, ut languidos olei liquore tangentes tue postulemus misericordiam pietatis; respice propitius super hunc famulum tuum ab illa mirabili sumitate celorum, ut quem languor curuat ad exitum, et uirium contractio iam pertrahit ad occasum, medela tue gratie saluti restituat castigatum. Extingue in eodem libidinum et febrium actus, dolorum stimulos, ac uitiorum  opprime cruciatus, egritudinum, et cupiditatum tormenta dissolue, superbie inflationem, timoremque compesce, ulcera et putredines uitiorum euacua, uiscerum interna, cordiumque ac medullarum et cogitationum sana discrimina, conscientiarum atque plagarum obducito cicatrices, physicis, typicisque adesto periculis, ueteres immensasque remoue passiones, opera carnis sanguinisque materiam compone, ac delictorum illi ueniam propitiatus attribue, sicque illum iugiter custodiat pietas tua, ut nec ad corruptionem aliquando sanitas, nec ad perditionem te auxiliante nunc perducat infirmitas: fiatque illi hec olei sacra perunctio contra morbi presentis expulsio, et peccatorum omnium optata remissio,  te concedente, Saluator mundi, qui uiuis et regnas.



Alia.

Propitietur Dnus cunctis iniquitatibus huius infirmi, et sanet omnes languores illius, redimatque de interitu perpetue mortis uitam eius, et corroboret ac faciet in bonis omnibus desiderium ipsius, qui solus in Trinitate unus Deus uiuit et regnat per immortalia secula seculorum. Amen. His ita peractis, septem continuos dies  si necessitas contigerit, tam de communione, quam de alio officio faciant illi, et suscitabit eum Dominus ad salutem, et si in peccatis fuerit, dimittuntur ei, ut apostolus dicit. Debent etiam ex  ministris sancte Ecclesie cum summa reuerentia infirmis decantare per singulos dies uespertinales et matutinales laudes cum antiph. et responsor. siue lectionibus et orationibus ad hoc pertinentibus. Oratio. Omnipotens sempiterne Deus, qui subuenis in periculis et in necessitate laborantibus maiestatem tuam suppliciter exoramus, ut mittere digneris sanctum angelum tuum, qui famulum tuum in augustiis et necessitatibus laborantem  consolationibus suis adtollat, quibus et de presenti consequatur auxilium et eterna remedia comprehendat. Per.



Missa quando anima in agone exitus laborat.

Ant. Circumdederunt me gemitus mortis. Ps. Diligam te Dne. Omnipotens sempiterne Deus, conseruator animarum, qui quos diligis corripis, et quos recipis pia emendatione cerces, te inuocamus Dne, ut medelam tuam conferre digneris famulo tuo, qui in corpore patitur membrorum debilitatem, uim laboris, stimulos infirmitatum; da ei Domine gratiam tuam in hora exitus illius de corpore, ut absque peccati macula tibi datori proprio per manus sanctorum angelorum representari mereatur eius anima. Per.



Alia.


Afflictionem famuli tui quesumus Dne intende placatus, ut indulta uenia peccatorum de tuis semper beneficiis glorietur. Per. Alia. Presta Domine famulo tuo quesumus consolationis auxilium, et diuturnis calamitatibus laborantem propitius respirare concede. Per.



Lect. Hieremie Prophete.

In diebus illis dixit Hieremias. Domne, omnes, qui te derelinquunt confundentur. Recedentes a te in terra scribentur, quoniam dereliquerunt uenam aquarum uiuentium Dominum. Sana me Domine et sanabor, saluum me fac et saluus ero, quoniam laus mea tu es. Ecce ipsi dicunt ad me, ubi est uerbum Domini? ueniat.  Et ego non sum turbatus te pastorem sequens, et diem hominis non desideraui. Tu scis quod egressum est de labiis meis, rectum in conspectu tuo fuit. Non sis mihi tu formidinis spes mea tu in die afflictionis. Confundantur qui me persecuntur et non confundar ego; paueant illi, et non paueam ego. Induc super eos diem afflictionis, et duplici contricione contere eos Domine Deus noster.

Grad. Adiutor meus et liberator meus esto, Domine, ne tardaueris. u\. Confundantur et reuereantur inimici mei, qui querunt animam meam. Secundum Iohannem. In illo tempore dixit Ihs discipulis suis. Amen amen dico uobis, quia plorabitis,  et flebitis uos. Mundus autem gaudebit, uos autem contristabimini. Sed tristitia uestra uertetur in gaudium. Mulier cum parit tristitiam habet, quia uenit hora eius. Cum autem pepererit puerum, iam non meminit pressure propter gaudium, quia natus est homo in mundum. Et uos igitur nunc quidem tristitiam habetis. Iterum autem uidebo uos, et gaudebit cor uestrum. Et gaudium uestrum nemo tollet a uobis.

 Offert. Benedictus es Domine doce me iustificationes tuas. Benedictus es Dne doce me iustificationes tuas in labiis meis pronunciaui omnia iudicia oris tui.

Secreta. Adesto Dne pro tua pietate supplicationibus nostris, et suscipe hostiam, quam tibi offerimus pro famulo tuo N iacente in grabatto prestans salutem non corporis, sed anime sue petente prs omps Dns indulgentiam ei omnium iniquitatum suarum propter immensam misericordiam tuam, et per intercessionem omnium Sanctorum tuorum, ut per hoc quod sustinet flagellum, a sanctis angelis tuis suscepta eius anima peruenire mereatur ad  tue glorie regnum. Per. Infra act. Hanc igitur oblationem quam tibi offerimus pro famulo tuo N. quesumus Dne ut placatus accipias, et des ei celeste desiderium in exitu de corpore suo, et spiritum refrigerii. Per.

Com. Redime me Deus Isrel. Ad complendum. Gratias agimus Dne multiplicibus largitatibus tuis, ex quibus animas in te sperantium sanare consueuisti. Nam confisi de tua pietate precamur, ut miserere digneris famulo tuo, ne preualeat aduersus eum aduersarius in hora mortis illius de corpore, sed transitum mereatur ad uitam. Per.





ORDO AD uISITANDUM INFIRMUM.


 Cum ungendus est infirmus, tunc sacerdos indutus alba et stola, precedit cum oleo infirmorum, aqua benedicta, cruce, et duobus candelabris, et conuentus sequitur, psalmo Miserere imposito, dicendaque primo hec collecta a sacerdote. Omnipotens sempiterne Deus, qui per beatum apostolum tuum dixisti. Infirmatur quis in uobis, inducat presbyteros ecclesie, et orent super eum, ungentes eum oleo in nomine Domini: et oratio fidei saluabit infirmum, et alleuiabit eum Dominus, et si in peccatis sit, dimittuntur ei. Te suppliciter exoramus, ut hic famulus tuus per ministerium nostre unctionis, et donum tue sancte pietatis, peccatorum suorum ueniam consequi, et ad uitam eternam peruenire  mereatur. Per.


Imponuntur uII. psalmi cum antiphonis istis:

Ant. Sana me Domine, quoniam conturbata sunt ossa mea, et anima mea turbata est ualde: sed tu Domine conuertere, et eripe animam meam. Psal. Domine ne in furore.

Ant. Erat quidam regulus, cuius filius infirmabatur Capharnaum: hic cum audisset, quia iehsu ueniret in Galileam, rogabat eum, ut sanaret filius eius. Ps. Beati, quorum.

Ant. Domine puer meus iacet paraliticus in domo, et male torquetur. Amen dico tibi, ego ueniam, et curabo eum. Ps. Dne ne in furore.

Ant. Cor contritum, et humiliatum Deus ne despicias; sed propter magnam misericordiam tuam  miserere mei Deus. Ps. Miserere.

Ant. Domine descende, ut sanes filium meum, priusquam moriatur: Dicit ei iehsu: uade filius tuus uiuit. Ps. Domine exaudi.

Ant. Domine non sum dignus, ut intres sub tectum meum, sed tantum dic uerbo, et sanabitur puer meus. Ps. De profundis.

Ant. Cum sol autem occidisset, omnes qui habebant  infirmos uariis languoribus ducebant illos ad Iesum et curabantur. Ps. Domine exaudi.

Interim sacerdos hoc modo facit unctionem: Pollici oleum illinit, et cum pollice signum imprimit super utrumque oculum ita dicendo, singulis autem uicibus repetendo: Per istam unctionem, et suam piissimam misericordiam indulgeat tibi Dominus  quidquid peccasti  per uisum, per auditum, per gustum, per odoratum, per tastum, per incessum , per ardorem libidinis.


Postea preces iste cum seq. collectis dicuntur:

Saluum  fac seruum  tuum 

Mitte ei Domine auxilium de sancto.

Nihil proficiat inimicus in eo .

 Esto ei Domine turris fortitudinis.


Dominus uobiscum. Oremus.

Deus, qui famulo tuo ter quinos annos ad uitam donasti, ita et famulum tuum a lecto egritudinis tua potentia erigat ad salutem. Per.

Respice Domine famulum tuum infirmitate sui corporis laborantem, et animam refoue, quam creasti; ut castigationibus emendatus continuo se sentiat tua medicina saluatum. Per Christum Dominum nostrum.

Deus qui facture tue pio semper dominaris affectu, inclina aurem tuam supplicationibus nostris, et famulum tuum ex aduersa ualetudine corporis laborantem placatus respice, et uisita in salutari tuo, ac celestis gratie presta medicinam. Per  Christum.

Deus qui humano generi, et salutis remedium, et uite eterne munera contulisti; conserua in famulo tuo tuarum dona uirtutum: et concede, ut medelam tuam non solum in corpore, sed etiam in anima sentiat. Per.

uirtutum celestium Deus, qui ab humanis corporibus omnem languorem, et omnem infirmitatem  precepti tui potestate repellis, adesto propitius huic famulo tuo; ut fugatis infirmitatibus et uiribus receptis, nomen sanctum tuum instaurata protinus sanitate benedicat. Per X.

Domine sancte Pater omnipotens eterne Deus, qui fragilitatem conditionis nostre infusa uirtutis tue dignatione confirmas, ut salutaribus remediis pietatis tue corpora nostra et membra uegetentur super hunc famulum tuum, propitiatus intende: ut omni necessitate corporee infirmitatis exclusa gratia in eo pristine sanitatis perfecta reparetur. Per Dominum.

Exaudi, Domine, preces nostras, et tibi confitentis parce peccatis; ut quem conscientie reatus accusat, indulgentia tue miserationis absoluat. Per.

 Preueniat hunc  famulum  tuum  quesumus Domine misericordia tua: ut iniquitates eius celeri indulgentia deleantur. Per.

Domine Deus noster, qui offensione nostra non uinceris, sed satisfactione placaris, respice quesumus ad hunc famulum tuum, qui se tibi peccasse grauiter confitetur, tuum esse ablutionem dare criminum, et ueniam prestare peccantium, qui dixisti penitentiam te malle peccatorum, quam mortem; concede ergo Domine hoc; ut tibi penitentie excubias celebret, et correctis actibus suis conferri sibi a te sempiterna gaudia gratuletur. Per.

Adesto Domine supplicationibus nostris, nec sit ab hoc famulo tuo N. clementie tue longinqua miseratio: sana uulnera, eiusque remitte peccata, ut  nullis iniquitatibus a te separatus tibi Domino semper ualeat adherere. Per.

Adesto Domine supplicationibus nostris; et me qui etiam misericordia tua primus indigeo, clementer exaudi: ut quem non electione meriti sed dono tue gratie constituisti operis huius ministrum; da fiduciam tui muneris exequendi, et ipse in nostro ministerio, quod tue pietatis est, operare. Per.

Presta quesumus Domine huic famulo tuo N. dignum penitentie fructum, ut ecclesie tue sancte, a cuius integritate deuiarat peccando, admissorum reddatur innoxius ueniam consequendo. Per.

Deus humani generis benignissime conditor et misericordissime reformator, qui hominem inuidia diaboli ab eternitate deiectum unici filii tui sanguine  redemisti; uiuifica hunc famulum tuum, quem tibi nullatenus mori desideras; et qui non dereliquisti deuium, assume correctum. Moueant pietatem tuam quesumus Domine, huius famuli tui lacrymosa suspiria. Tu eius medere uulneribus; tu iacenti manum porrige salutarem, nec ecclesia tua aliqua sui corporis portione uastetur; ne grex tuus detrimentum sustineat, ne de familie tue damno inimicus exultet, nec renatum lauacro salutari mors  secunda possideat. Tibi ego Domine, supplices preces, tibi fletum cordis effundimus; tu parce confitenti, ut sic in hac mortalitate peccata sua te adiuuante defleat, qualiter in tremendi iudicii die sententiam eterne damnationis euadat, et nesciat, quod terret in tenebris, quod stridet in flammis; atque ab erroris uia ad iter reuersis iustitie nequaquam ultra uulneribus saucietur, sed integrum sit ei, atque perpetuum, et quod gratia tua contulit, et quod misericordia reformauit. Per eundem.

Deus infirmitatis humane singularis presidium, auxilii tui super infirmum nostrum ostende uirtutem, ut ope misericordie tue adiutus ecclesie tue sancte representari mereatur. Per.

Domine sancte Pater omnipotens eterne Deus,  qui benedictionis tue gratiam egris infundendo corporibus facturam tuam multiplici pietate custodis, ad inuocationem nominis tui benignus assiste, et hunc famulum tuum liberatum ab egritudine et sanitati donatum dextera tua erigas, uirtute confirmes, potestate tuearis, et ecclesie tue, sanctisque altaribus tuis cum omni desiderata prosperitate restituas. Per.

Deus misericors, Deus clemens, qui secundum multitudinem miserationum tuarum peccata penitentium deles, et preteritorum criminum culpas uenia remissionis euacuas, respice super hunc famulum tuum, et remissionem sibi omnium peccatorum suorum tota cordis confessione poscentem deprecatus exaudi.

 Renoua in eo piissime Pater, quidquid terrena fragilitate corruptum, uel quidquid diabolica fraude uiolatum est; et in unitate corporis ecclesie tue membrorum perfectam remissionem restitue. Miserere Domine gemituum, miserere lacrimarum, et non habentem fiduciam nisi in tua misericordia ad sacramentum reconciliationis admitte. Per.

Maiestatem tuam Domine supplices deprecamur, ut huic famulo tuo squalore penitentie macerato miserationis tue ueniam largiri digneris: ut nuptiali ueste recepta ad regalem mensam, unde eiectus fuerat, mereatur introire. Per.

Absolue Domine animam famuli  tui  per intercessionem beatissime Dei genitricis Marie, et  beati Petri, et omnium Sanctorum ab omni uinculo delictorum, antequam separetur a membrorum compagine terrenorum, et presta ut cum ceperit a corpore separari, mereatur a beatissimis et benignissimis angelis suscipi, atque tuis piissimis conspectibus presentari, et in sinum beate requiei te donante deduci. Per.

Si exitus eius tardior fuerit agenda est ipso domno Abbate uel Priore pronuntiante Letania hoc modo:





ORDO DE SACRIS ORDINIBUS.

 Psalmista, id est cantor, posteaquam ab archidiacono instructus fuerit, potest absque scientia Epi, sola iussione presbiteri officium suscipere. uide, ut quod ore cantas, corde credas, et quod corde credis, operibus probes.

Ostiarius cum ordinatur, postquam ab archidiacono instructus fuerit, qualiter in domo Dei debeat conuersari, ad suggestionem archidiaconi tradet ei episcopus claues ecclesie de altare dicens: Sic age quasi redditurus sis Deo rationem pro his rebus queque istis clauibus recluduntur. Et tradet ei diaconus ostium ecclesie.



PRAEFATIO OSTIARII.

Deum Patrem omnipotentem suppliciter deprecamur, ut hunc famulum tuum nomine ill. benedicere  dignetur, quem in officium Ostiarii eligere dignatus es, ut sit ei fidelissima cura in diebus ac noctibus ad distinctionem horarum certarum ad inuocandum nomen Dni, per.



BENEDICTIO EIUSDEM.

Dne sancte Pater omnipotens eterne Deus, benedicere digneris hunc famulum tuum ill. ostiarium, ut inter ianitores ecclesie paret obsequia, et electos tuos partem tuam mereantur habere mercedis per.



ORDINATIO LECTORIS.

Lector cum ordinatur, facit de illo uerbum Episcopus ad plebem, iudicans eius fidem ac uitam, atque ingenium. Post hec expectante plebe, tradet ei codicem, de quo lecturus est dicens ad eum: Accipe  et esto uerbi Dei relator, habiturus, si fideliter et utiliter impleueris officium, partem cum his, qui uerbum Dei ministrauerint; eligunt te fratres tui, ut sis lector in domo Dei tui, et agnoscas officium tuum, ut impleas illud; potens est enim Deus tuus, ut augeat tibi gratiam, quod ipse prestare dignetur, qui regnat cum Patre in unitate Spiritus sancti, per omnia secula seculorum, amen.

Que hic loci in codice Turicensi ob folium excisum desiderantur, integra damus ex Einsidlensi, sec. X circ.



ORDINATIO EXORCISTAE.

Domine sancte Pater . . Exorcista cum ordinatur, accipiet de manu episcopi libellum, in quo scripti sunt exorcismi dicente sibi episcopo. Accipe et commenda  memorie, et habeto potestatem inponendi manum super energuminum siue baptizatum siue caticuminum.



PRAEFAT. EXORC.

Deum Patrem omnipotentem. Bened. Exorcis. Domine sancte Pater omnipotens eterne Deus.



ORDINATIO ACOLITI.

Acolitus cum ordinatur primum ab episcopo doceatur  qualiter in officium eius agere debeat. Sed ab archidiacono accipiat cereoferarium cum cereo, ut sciat se accendenda ecclesie luminaria mancipare. accipiat et orciolum uacuum ad suggerendum uinum in choristia corporis. Domine sancte Pater.



ITEM ORDO QUALITER IN ROMANA SEDIS APOSTOLICAE PRESBYTERI DIACONI ET SUBDIACONI ELIGENDI SUNT.

Mensis primi quarti septimi et decimi sabbatorum die in XII. lect. ad sanctum Petrum ubi missa celebratur. postquam autem ad introitum dixerint data oratione adnuntiat Pontifex in populo dicens. Auxiliante Domino Deo et Saluatore nostro Iesu Christo. Iterum dicit auxiliante Dno et Saluatore nostro Iesu Christo. Elegimus in ordine diaconi siue presbyteri.  ill. subdiaconum de titulo illo. si quis autem habet aliquid contra hos uiros pro Domino et propter Dominum cum fiducia exeat, dicat. uerumtamen memor sit communioni sue, et post modicum interuallum mox incipiunt omnes Kirie eleison cum letania. Hac expleta ascendunt ipsi electi ad sedem pontificis. et benedicit eos a quo uocati sunt et descendunt stant in ordine suo benedic. pcepta.



CAPITULA SANCTI GREGORII PAPAE.

Sicut qui inuitatus renuit quesitus refugit sacris est altaribus remouendus; sic qui ultro ambit uel importunus se ingerit, est procul dubio repellendus; nam qui nititur ad altiora conscendere, quid agit, nisi ut crescendo decrescat, cur non perpenditur  quia benedictio illi in maledictum conuertitur, quia ad hoc, ut fiat hereticus, promouetur. Paulus apostolus precepit Timotheo, Manus cito nemini inposueris, neque communicaueris peccatis alienis; quid est, cito nemini manum inposueris, nisi ante etatem maturitatis? ante tempus examinis? ante meritum laboris? ante experientiam discipline? sicut boni operis confortat fructus, qui rectum scrutatur in eligendo sacerdote iudicium, ita graui semetipsum efficit damnum, qui in sue dignitatis collegium sublimat indignum.



ORDINATIO SUBDIACONI.

Subdiaconus cum ordinatur, quia manus inpositionem non accipit, patenam de manu Episcopi accipiat  uacuam et calicem uacuum; de manu uero Archidiaconi accipiat orciolum cum aquamanile ac manutergio



PRAEFATIO SUBDIACONI.

Oremus Deum ac Dominum nostrum Iesum Christum, ut seruum suum ill. quem ad suum diaconatus officium euocare dignatus est, infundat benedictionem et gratiam suam, ut in conspectu suo fideliter  seruiens, predestinata sanctis premia consequatur, per.



BENEDICTIO SUBDIACONI.

Dne sancte Pater omnipotens eterne Deus, benedicere digneris hunc famulum tuum ill. quem ad subdiaconatus officium ellegere dignatus es, uti eum sacrario tuo sancto strenuum sollicitumque celesti militie instituas, et sanctis altaribus fideliter subministrent, et requiescant super eum spiritus sapientie et intellectus, spiritus consilii et fortitudinis, spiritus scientie et pietatis; reple eum spiritu timoris tui, ut eum ministerio diuine confirmes, ut obediens facto, atque dicto parens, tuam gratiam consequatur, per.



ORDINATIO DIACONI.

 Diaconus cum ordinatur, solus Episcopus, qui eum benedicit, manum super caput illius ponat; quia non ad sacerdotium, sed ad ministerium consecratur.



BENEDICTIO EIUSDEM.

Oremus dilectissimi Deum patrem omnipotentem super hunc famulum tuum ill. quem in sacro ordine dignatus es assumere, benedictionis sue gratiam clementer effundat, eique donum consecrationis indulgeat, per quod eum ad premia eterna perducat.


Alia.

Exaudi Dne preces nostras, et super hunc famulum tuum ill. spiritum tue benedictionis emitte, ut  celesti munere ditatus et tue gratie possit maiestatem adquirere, et bene uiuendi aliis exemplum prebere.



CONSECRATIO.

Adesto quesumus omnipotens Deus, honorum dator, ordinumque distributor, et officiorum dispositor, qui in te manens innouas omnia, et cuncta disponis; per uerbum et uirtutem sapientiamque tuam Iesum Christum filium tuum Dnm nostrum sempiterna prouidentia preparas, et singulis quibusque temporibus aptanda dispensas; cuius corpus ecclesiam tuam celestium gratiarum uarietate distinctam, suorumque connexam distinctione membrorum, per legem mirabilem totius conpaginis unitam, in augmentum templi tui crescere, dilatarique  largiris sacri muneris uirtutem, trinis gradibus ministrorum nomini tuo militare constituens, electis ab initio Leui filiis, qui mysticis operationibus domus tue fidelibus excubis permanentes hereditatem benedictionis eterne sorte perpetua possiderent; super hunc quoque famulum tuum ill. quesumus Dne placatus intende, quem tuis sacris seruiturum in officium Diaconatus suppliciter dedicamus, et nos quidem tamquam homines diuini sensus et summe rationis ignari huius uitam, quantum possumus, estimamus. Te autem Dne ea, que nobis sunt ignota, non transeunt, te occulta non fallunt; Tu cognitor es secretorum, tu scrutator es cordium, tu eorum, eius, uitam celesti poteris examinare iudicio, quo  semper preuales et admissa purgare, et ea que sunt agenda concedere.

Emitte in eum Dne quesumus Spiritum sanctum, quod in opus ministerii fideliter exequendi septiformis gratie munere roborentur, habundet in eum totius forma uirtutis, auctoritas, modestia, pudor constans, innocentie puritas, et spiritalis obseruatio discipline, in moribus eorum, eius, precepta tua fulgeant, ut sue castitatis exemplo inmitationem sancte plebis adquirant, et bonum conscientie testimonium proferentes, firmus et stabilis perseueret, dignisque successibus de inferiori gradu per gratiam tuam capere potiora mereatur, per.



ORDINATIO PRESBYTERI.

Presbiter cum ordinatur, Episcopo eum benedicente,  et manum super caput eius tenente, etiam omnes presbiteri, qui presentes manus suas iuxta manus Episcopi super caput illius teneant.



BENEDICTIO PRESBYTERORUM.

Oremus dilectissimi Deum Patrem omnipotentem, ut super hunc famulum suum ill. quem ad presbiterii munus elegit, celestia dona multiplicet, et qui eius dignationem suscipiunt, et eius exequantur auxilio, per.


Sequitur oratio.

Exaudi nos Dne Deus noster, et super hunc famulum tuum benedictionem sancti Spiritus, et gratie sacerdotalis effunde uirtutem, ut quem tue pietatis aspectibus offerimus consecrandum, perpetuam muneris largitatem consequaris, per.



CONSECRATIO.


Domine sancte Pater omnipotens eterne Deus, honorum auctor et distributor omnium dignitatum, per quem proficiunt uniuersa; per quem cuncta firmantur, amplificatis semper in melius nature rationalis incrementis per ordinem congrua ratione dispositum; unde et sacerdotales gradus, atque officia leuitarum Sacramentis misticis instituta creuerunt; ut cum pontifices summos regendis populis prefecisse ad eorum societatis et operis adiumentum sequentis ordinis uiros et secunde dignitatis elegeris; sic in heremo per septuaginta uirorum prudentium mentem Moysi spiritum propagasti, quibus ille adiutoribus usus in populo innumeras multitudines facile gubernauit. Sic in Eleazaro et in Ithamaro paterne  beatitudinis habundantiam transfudisti, ut ad hostias salutares et frequentiores officiis Sacramenta ministerium sufficeret Sacerdotum; hec prouidentia Dne Apostolis filii tui doctores fidei presbiterii comites addidisti, quibus illi orbem totum secundis predicatoribus inpleuerunt; quapropter infirmitati quoque nostre Dne quesumus hec adiumenta largire, qui quanto magis fragiliores sumus, tanto his pluribus indigemus. Da quesumus omnipotens Pater in hunc famulum tuum presbiterii dignitatem, innoua in uisceribus eius Spiritum sanctitatis, acceptum a te Deus secundum meriti munus obtineant, censuramque morum exemplo sue conuersationis insinuent, sint probi cooperatores ordinis nostri, eluceat  in eum totius forma iustitie, ut bonam rationem dispensationis sibi credituri eterna beatitudinis premia consequatur, per.



PRESBYTERORUM CONSECRATIO MANUUM.

Consecrare et sanctificare digneris Dne manus istas per istam hunctionem et nostram benedictionem, ut quecunque consecrauerint consecrentur. Cetera desunt, que, uti in cod. Einsidl. habentur, hic addimus.



ORDINATIO EPISCOPI.

Episcopus cum ordinatur, duo episcopi teneant et ponant euangeliorum librum super ceruicem eius, et unus fundat benedictionem. Reliqui omnes Episcopi qui adsunt manibus suis caput eius tangant.



BENEDICTIO EPISCOPORUM.

 Adesto Domine. Sequitur. Propitiare Domine. Consecratio. Deus bonorum omnium. Oratio ad missam. Deus bonorum omnium. Super oblata. Hec hostia. Infra accione. Hanc igitur oblationem. Ad Communionem. Hec nos communio. finit.


(Ex Cod. uind. Th. 149. sec. IX. olim Augiensis monast. [



BENEDICTIO EPISCOPORUM.

Adesto supplicationibus nostris omnipotens Deus, et quod humilitatis nostre gerendum est ministerio tue uirtutis impleatur effectu. Per Dom.

Alia. Propitiare Dne supplicationibus nostris. et inclinato super hunc famulum tuum cornu gratie sacerdotalis benedictionis tue in eo effunde uirtutem. Per Dom.



CONSECRATIO.


Deus honorum omnium, Deus omnium dignitatum, que glorie tue sacratis famulantur ordinibus. Deus qui Moysen famulum tuum secreti familiaris afflatu inter cetera celestis documenta culture de habitu quoque indumenti sacerdotalis instituens electum Aaron mystico amictu uestiri inter sacra iussisti, ut intelligentie sensum de exemplis piorum caperet secutura posteritas, ne eruditio doctrine tue ulli deesset etati. Cum et apud ueteres reuerentiam ipsa significationum species optineret et apud nos certiora essent experimenta rerum quam enigmata figurarum. Illius namque sacerdotii anterioris habitus nostre mentis ornatus est. Et pontificalem gloriam non iam nobis honor commendat uestium, sed  splendor animarum. Quia et illa, que tunc carnalibus blandiebantur optutibus. ea potius que in ipsis erant intelligenda poscebant. Et idcirco huic famulo tuo, quem ad summi sacerdotii ministerium elegisti, hanc quesumus Domine gratiam largiaris, ut quicquid  illa uelamina in fulgore auri, in nitore gemmarum, in multis modis operis uarietate signabant, hoc in eius moribus actibusque clarescat. Comple in sacerdote tuo mysterii tui summam et ornamentis totius glorificationis instructum celestis unguenti flore sanctifica. Hoc Domine copiose in eius caput influat, hoc in oris subiecta decurrat, hoc in totius corporis extrema discendat. Ut tui Spiritus uirtus et interiora eius repleat et exteriora circumtegat. Abundet in eo constantia fidei, puritas dilectionis, sinceritas pacis. Tribuas ei cathedram episcopalem ad regendam ecclesiam tuam et plebem uniuersam. Sis ei auctoritas, sis ei firmitas, sis potestas, multiplices super eum benedictionem et gratiam tuam, ut ad exorandam misericordiam tuam tuo munere semper idoneus  tua gratia possit esse deuotus. Per Dom.



SUPER OBLATA.

Hec hostia Domine quesumus emundet nostra delicta, et sacrificium celebrandum subditorum tibi corpora mentesque sanctificet. Per D

Hanc igitur oblationem seruitutis nostre, sed et cuncte familie tue quam tibi offerimus etiam pro famulo tuo ill. quem ad episcopatus ordinem promouere dignatus es, quesumus Dne, ut placatus accipias, et propitius in eo tua dona custodias, ut quod diuino munere consecutus est. Diuinis effectibus exsequatur, diesque etc.



AD C.

Hec nos Communio Domine purget a crimine, et  celestibus remediis faciat esse consortes. Per Dnum. 



AD ORDINANDUM PRESBYTERUM.

Oratio. Oremus dilectissimi Deum Patrem omnipotentem, ut super hunc famulum suum, quem ad presbyterii munus elegit, celestia dona multiplicet. Per Dom.

Alia. Exaudi nos quesumus Domine Deus noster, et. etc.



CONSECRATIO.

Domine sancte Pater omnipotens eterne Deus, bonorum auctor, etc.



AD ORDINANDUM DIACONUM.

Oremus dilectissimi Deum Patrem omnipotentem,  etc.

Alia. Exaudi Domine preces nostras, et super hunc famulum tuum, etc.



CONSECRATIO.

Adesto quesumus omnipotens Deus honorum dator Ordinum.


 Orationes iste dicende sunt a domno papa super archiepiscopum ante pallium.




Domine Deus omnipotens Pater, qui non propriis suffragantibus meritis, sed sola ineffabili gratie tue largitate istum famulum tuum N. populo tuo preesse iussisti; tribue ei per gratiam Spiritus sancti tui digne tibi persoluere ministerium sacerdotalis officii, et ecclesiasticis conuenienter seruire ministeriis, plebemque commissam ad gloriam tui nominis te in omnibus protegente gubernare concede. Per eiusdem.

Alia. Deus innocentie restitutor et amator, dirige hunc famulum tuum N. Spiritus tui feruore, ut in fide inueniatur stabilis, et in operibus tuis efficax,  illumina eum lumine sapientie, munda eum et sanctifica, da ei consilium rectum, doctrinam sanctam, ut qui eum inter summos sacerdotes uoluisti numerare, concede, ut, quod humano ore eum uoluisti uocari, hoc in conspectu tuo per gratiam tue pietatis possit fieri, ut cum electis tuis eterne uite beatitudinem percipere mereatur. Per.


Dato pallio dicitur oratio.

Domine sancte Pater omnipotens eterne Deus regum et Dominus dominantium, clementiam tuam humiliter exoramus, nec non et unigeniti Filii tui Dni nri Ihu Xpi, qui omnes eterno pontificatu supereminens, solus sine macula sacerdotale ministerium impleuit, simulque sancti Spiritus, cuius septiformis gratia celesti uirtute cuncta sanctificat, ut  hunc famulum tuum N. diuine prouidentie gratia largiente a minoribus usque ad maiora per gradus ascendentem superne pietatis tuo gremio gratanter suscipias, et quia nobis indignis, quos sedis apostolice summeque ministros seruitutis, non exigentibus meritis, sed dono clementie tue constituisti, salutaribus indumentis ad sacri altaris officium foras uestitus in presenti apparet, ab omnibus criminum contagiis castigatus, perpetuo Spiritus tui sanctificatione intus impleri mereatur, uiuisque fontis fluentis irrigatum uirtutum fructibus crescere, et coram omnibus clarescere concedas, ut eius uita aliis possit exempla prebere. Sit ei honor pallii ornamentum anime, et unde aduenit fastigium uisibile, inde florescat amor inuisibilis, tua diuina  potentia eum corroboret, tui Filii uirtus uiscera eius fecundet, tui Spiritus gratia interiora eius impleat: per te firmitatem fidei catholice non solum sibimet seruandi, sed etiam alios docendi causa conseruet: per te cathedre episcopalis ecclesie scutum non solum  a spiritualibus, sed etiam a corporalibus nuius seculi aduersitatibus habere mereatur: per te apostolice dignitatis in celis et in terris, soluendi et ligandi non solum corpora, sed et animas diuina Deitatis gratia dominicum suscipiat, ut ita dignis successibus deuote degens ad destinata sanctis premia perueniens, eternam accipiat beatitudinem. Per  .



GREGORIUS uICTORI EPISCOPO. 

Quisquis metropolitanorum, quod minime credimus, sine pallio aliquem ordinare presumpserit, et ordinatur, et qui ordinatur, et cooperatores irrecuperabiliter ab omni ordine deponantur. Oremus dilectissimi fratres, ut Deus et Dns nr Ihs Xps nos et electum  nostrum gratia Spiritus sancti illustrare dignetur. Per. in unitate eiusdem. Deinde dicatur iste uersiculus. Et exaltent eum in ecclesia plebis. Et in cathedra seniorum laudent eum. Post mittatur in cathedram, et dicatur hec oratio. Omnipotens Pater sancte Deus eterne, tu hominem dignatus es in celestibus sedibus ordinare, ut ait Psalmista. Domine in eternum permanet uerbum tuum in celo, angelos et archangelos suo tibi ordine mancipari uoluisti, in ueteris Testamenti priuilegio Moysen et Aaron et Samuelem inter eos in sacerdotibus suis, qui inuocant nomen eius predestinati, patriarchas et prophetas perungi ordinasti, in nouo per Filium tuum Iesum Christum apostolos sanctos nobis omnibus tuis seruis ad solatium elegisti, primum Petrum apostolum in cathedram  honoris enumerasti, et in numerum sanctorum omnium apostolorum euocasti, ut Spiritus sanctus ait per Prophetam: In cathedra seniorum laudet eum. In illis temporibus diuino nutu de aliis similibus his similia contigerunt. Et tu Domine pro tua immensa misericordia in nostris temporibus da similem gratiam fratri nostro N. adinstar sanctorum apostolorum tuorum sedentium in cathedra honoris et dignitatis, ut in conspectu maiestatis tue dignus honore appareat, et in ipso honore omnibus sibi subiectis, omnigenarum exempla uirtutum dictis et factis omni humilitate prebendo mereatur, ut post hanc uitam inter angelicos choros eternarum sedium solio sublimetur. Per eumdem.


 Pontificale ms. biblioth. San-Blas. sec. XIu. Ad faciendum ordines sacros statutis temporibus ritum similiter a psalmista orditur secus ac Pontificale Romanum, a quo etiam passim differt. Ita uero incipit:

Ad celebrandum sacros ordines episcopus indutus plenis pontificalibus ut supra notatum est, cum debito  ordine ministrorum missam dicturus ad altare procedat et dicta prima collecta, uocentur ordinandi, et sedens super sedem suam legat uel per alium legi faciat prohibicionem istam.

Auctoritate Dni nri Iesu Christi et Ecclesie omnibus uobis sub excommunicacionis pena firmiter precipimus et mandamus, ut nulli serui dominorum nisi manumissi sint, nulli clerici alterius dyocesis absque licencia seu litteris dimissiorialibus sui episcopi, nulli excommunicati, nulli illegitime nati, nisi cum eis sufficienter fuerit dispensatum, nulli furtiue aut in membris suis enormiter uiciati, nisi ex certa sciencia examinatorum probati sint, et admissi, nulli ordines minores cum aliquo ordine sacro, aut etiam sacrum cum sacro simul recipiendo, nulli etatem  sufficientem non habentes, nulli per saltum et nulli, qui prophanauerunt contra mandata apostolica, nisi cum eis sufficienter fuerit dispensatum, aut quibus alias canonicum obstat impedimentum, hic expressum uel non expressum, presumant accedere, nec ad hos sacros ordines accedant. Si secus attemptatum fuerit a quoquam irritum cernimus et inane, et penam supradictam excommunicacionis se nouerit incurrisse.

Lecta prohibicione ista, archidiaconus uel alter, cui episcopus iniunxerit ad faciendum, per modum lectionis dicat. Postulat sancta mater Ecclesia reuerende pater hos uiros ordinibus aptos a uestra paternitate consecrari. Episcopus dicat: uide, ut natura, sciencia et moribus tales per te introducantur, immo per  nos tales in domo Dni ordinentur persone per quas dyabolus procul pellatur, et clerus Deo multiplicetur. Item clericus: Quantum ad humanum spectat examen, natura, sciencia et moribus digni habentur, et probi cooperatores in his Deo uolente effici possunt. Episc.: Auxiliante Dno Deo et Saluatore nostro Iesu Christo eligimus hos uiros consecrandos: siquis autem habet aliquid contra illos, pro Deo et propter Deum cum fiducia exeat et dicat. uerumtamen memor sit condicionis sue. Post hec episcopus procumbat super sedem suam flexis genibus, et cantetur a duobus clericis letania prout supra notatum est, in qua loco suo surgat, et conuersus ad ordinandos dicat. Ut istos ordinandos bene+dicere sancti+ficare et conse+crare digneris. Te rogamus audi nos. Ter  episc. istud repetat. Et postea ab illis clericis compleatur letania. Ut pontificem nrm in sancta religione conseruare digneris. Te rogamus audi nos.

Item episcopus reponat se super sedem suam usque ad finem letanie. Qua finita sedeat super sedem suam, et ordinandis tradat antiphonarium dicens: uidete, ut quod ore cantatis, corde credatis, et quod corde creditis, operibus comprobetis. Quo dicto, surgat et dicat super eos orationem. Stando sine mitra.


Dnus uobiscum.

Oremus dilectissimi fratres Dnm nrm Iesum Christum pro his famulis suis, qui ad deponendas comas capitum suorum pro eius amore festinant, ut donet eis Spiritum sanctum, qui habitum religionis in eis  perpetuum conseruet, et a mundi impedimento atque a seculari desiderio corda eorum defendat, ut sicut immutantur uultibus, ita manus dextera Dei eis uirtutum tribuat incrementa, et ab omni cecitate spiritali uel humana oculos eorum aperiat, et lumen eis eterne gracie concedat. Qui uiuit et regnat Deus per omnia secula seculorum. Clerus. Amen. Episc. Oremus. Dyaconus. Flectamus genua. Leuate. Episc. orationem dicat: Tradat superpelicium: Adesto Domine supplicationibus nostris, et hos famulos tuos bene+dicere dignare, quibus in tuo nomine habitum religionis imponimus, ut te auxiliante deuoti in ecclesia tua persistere et uitam percipere mereantur eternam. p. Dnm. Episc. sedeat et dicat: Tu es Dne, qui restitues hereditatem meam  mihi, etc.



ORATIO AD SPONSAS BENEDICENDAS. 

Exaudi nos omnipotens et misericors Deus, ut quod nostro ministratur officio, tua benedictione potius impleatur. Per.

Secreta. Suscipe quesumus Domine pro sacra connubii lege munus oblatum, et cuius largitor es operis, esto dispositor. Per.

Prefatio. uD. et iustum est equum et salutare. Qui federa nuptiarum blando concordie iugo et insolubili pacis uinculo nexuisti, ut adoptionem filiorum sanctorum connubiorum fecunditas pudica seruaretur. Tua enim Domine prouidentia tua gratia  utrumque dispensat, ut quod generatio mundi edidit ad ornatum, regeneratio ad ecclesie perducat augmentum. Et ideo cum angelis et archangelis. Hanc igitur oblationem famulorum tuorum quam tibi offerunt pro famula tua ill. quam perducere dignatus es ad statum mensure et ad diem nuptiarum pro qua maiestati sue supplices fundimus preces, ut eam propitius cum uiro suo copulare digneris. Quesumus Domine ut placatus accipias. Antequam dicatur Pax Domini, dicit orationem.

Propitiare Domine supplicationibus nostris, et institutis tuis quibus propagationem humani generis ordinasti, benignus adsiste, ut quod te auctore iungitur, te auxiliante seruetur. Per D.

Benedictio. Deus qui potestate uirtutis tue de nichilo  cuncta fecisti: qui dispositis uniuersitatis exordiis hominem ad imaginem Dei facto ideo inseparabile mulieris adiutorium condidisti, ut femineo corpori de uirili dares carne principium, docens quod ex uno placuisset institui, nunquam liceret disiungi. Deus qui tam excellenti mysterio coniugalem copulam consecrasti, ut Christi et Ecclesie sacramentum presignares in federe nuptiarum. Deus per quem mulier iungitur uiro et societas principaliter ordinata ea benedictione donatur, que sola nec per originalis peccati penam, nec per diluuii est ablata sententiam. Respice propitius super hanc famulam tuam, que, maritali iungenda consortio, tua expetit protectione muniri. Sit in ea iugum dilectionis et  pacis. Fidelis et casta nubat in Christo, imitatusque Sanctorum permaneat feminarum. Sit amabilis ut Rachel uiro, sapiens ut Rebecca, longeua et fidelis ut Sara. Nihil in ea ex actibus suis ille auctor preuaricationis usurpet. Nexa fidei mandati permaneat uni toro iuncta, contactus inlicitos fugiat; muniat infirmitatem suam robore discipline. Sit uerecunda, grauis, pudore uenerabilis, doctrinis celestibus erudita. Sit fecunda in sobole, sit probata et innocens, et ad beatorum requiem, et ad celesti regna perueniant, et uideant filios filiorum suorum usque in tertiam et quartam progeniem, et ad optatam perueniant senectutem. Per. Pax Domini sit semper uobiscum. Ad Com. Quesumus omnipotens Deus, instituta prouidentie tue pio amore comitare, ut  quos legitima societate connectis, longeua pace custodias. Per  .



ORATIO AD uISITANDUM INFIRMUM. 

Deus qui famulo tuo Ezechie, etc. Alia. Respice Dne famulum tuum, etc.



ORATIO SUPER PeNITENTEM.

Da nobis Domine, ut sicut publicani precibus et confessione placatus es, ita et huic famulo tuo ill. placare, et precibus eius benignus aspira, ut in confessione flebili permanens, et petitione perpetuam elementiam tuam celeriter exoret, sanctisque altaribus et Sacramentis restitutus, rursus celesti glorie mancipetur. Per.



ORATIO AD AGAPE PAUPERUM.


Da Domine famulo tuo ill. sperata suffragia obtinere, ut qui tuos pauperes uel tuas ecclesias memoratur, Sanctorum omnium simul, et beati martyris tui Laurentii mereatur consortia, cuius nunc est exempla secutus. Per dnm.



ORATIO AD CAPILLATURAM.

Omnipotens sempiterne Deus respice propitius super hunc famulum tuum ill. quem ad nouam tondendi gratiam uocare dignatus es, tribuens ei remissionem omnium peccatorum, atque celestium donorum consortium esse percepturum. Per.



ORATIO AD CLERICUM FACIENDUM.

Presta quesumus omnipotens Deus, et huic famulo tuo ill. qui ad deponendam comam capitis sui  propter amorem Christi filii tui festinat, da Spiritum sanctum, qui habitum religionis in eo perpetuo custodiat, et a mundi impedimentis uel seculari desiderio cor eius defendat, ut sicut immutatur in uultu, ita manus dextere tue in eum uirtutis perfectionem tribuat, ut ab omni cecitate humana oculos  eius aperiat, et lumen eternitatis gratie concedat. Per.



ORATIO AD BARBAS TONDENDAS  .

Deus cuius spiritu creatura omnis inerementi adulta congaudet, exaudi preces nostras super hunc famulum tuum ill. iuuenilis etatis decore letantem, et primis auspiciis ad tondendum; exaudi Domine, ut in omnibus protectionis tue munitus auxilio celestem benedictionem accipiat, et presentis uite presidiis gaudeat et eterne. Per.



ORATIO AD DIACONAM FACIENDAM.

Exaudi Domine preces nostras et super hanc famulam tuam ill. spiritum tue benedictionis emitte, munere ditata, et tue gratiam possit maiestatis adquirere, et bene uiuendi aliis exemplum prebere.  Per dnm.



ORATIO AD ANCILLAS DEI uELANDAS.

Famulas tuas Domine tue custodia muniat pietatis, ut uirginitatis sancte propositum, quod te inspirante susceperunt te protegente in lesum custodiant. Per.



ORATIO AD ABBATEM FACIENDUM uEL ABBATISSAM.

Concede quesumus omnipotens Deus et famulum tuum ill. uel illam, quem ad regimen animarum elegimus gratie tue dono prosequere, ut te largiente cum ipsa tibi nostra electione placeamus. Per.



ORATIO TEMPORE BELLI.

Omnipotens et misericors Deus, a bellorum nos quesumus turbine fac quietos: quia bona nobis  cuncta prestabis, si pacem dederis et mentis et corporis. Per Dnm.

Alia. Omnipotens Deus Romani nominis inimicos uirtute quesumus tue comprime maiestatis, ut populus tuus, et fidei integritate letetur, et temporum tranquillitate semper exultet. Per.



ORATIO PRO HIS QUI ITER AGUNT.

Exaudi nos Domine et iter famuli tui ill. inter uite huius pericula tuo semper protegatur auxilio. Per.



ORATIO PRO PLUuIA POSTULANDA.

Terram tuam Domine quam uidemus nostris iniquitatibus tabescentem celestibus aquis infunde, atque irriga beneficiis gratie sempiterne. Per.

Alia. Da nobis Domine, quesumus pluuiam salutarem,  et aridam terre faciem fluentibus celestibus dignanter infunde. Per Dnm nrm.

Alia. Omnipotens sempiterne Deus, qui saluas omnes et neminem uis perire, aperi fontem benignitatis tue, et terram aridam aquis fluentibus celestibus dignantur infunde. Per Dnm.



ORATIO QUANDO MULTUM PLUIT.


Domine Deus, qui in mysterio aquarum salutis tue nobis Sacramenta sanxisti, exaudi orationem populi tui, et iube terrores inundantium cessare pluuiarum, flagellumque huius elementi ad effectum tui conuerte mysterii, ut qui se regenerantibus aquis gaudent renatos, gaudeant his castigantibus esse correctos. Per.

Alia. Quesumus omnipotens Deus clementiam tuam, ut inundantiam coherceas imbrium, et hilaritatem tui uultus nobis impertiri digneris. Per.



ORATIO IN AREA.

Multiplica Domine hanc aream frumenti tui dona repleta  et sicut fidelibus tuis tricesimum atque sexagesimum uel centesimum fructum donare consueuisti,  ita et famulo tuo ill. presentis temporis uberius tua dona concede. Per Dnm.



ORATIO PRO PESTE ANIMALIUM.

Deus qui laboribus hominum etiam deminutis animalibus solatia subrogasti, supplices te rogamus, ut sine quibus non habetur  humana conditio, nostris facias usibus non perire. Per.



ORATIO DE MORTALITATE.

Deus qui non mortem sed penitentiam desideras peccatorum, populum tuum quesumus ad te conuerte  propitius, ut dum tibi deuotus extiterit, iracundie tue ab eo flagella amoueas. Per. Alia. Populum tuum quesumus omnipotens Deus ab ira  tua ad te confugientem paterna recipe pietate, ut qui tue maiestatis flagella formidant, de tua mereantur uenia letari. Per Dnm.



ORATIO QUANDO LEuANTUR RELIQUIAE. 

Aufer a nobis quesumus Domine iniquitates nostras,  ut ad Sancta sanctorum puris mereamur mentibus introire. Per Dom.



ORATIO IN DEDICATIONE ECCLESIAE  .

Domum tuam quesumus Domine clementer ingredere, et in tuorum tibi corde fidelium perpetuam constitue mansionem, ut cuius edificatione subsistit, huius fiat habitatione preclara. Per.



ORATIO POST uELATUM ALTARE.

Descendat quesumus Domine Deus noster Spiritus sanctus tuus super hoc altare, qui et populi tui dona sanctificet, et sumentium corda dignanter emundet. Per.



AD MISSAS.

Deus qui inuisibiliter omnia contines, etc. ut in missali Rom.

 Alia. Deus qui sacrandorum tibi auctor es munerum. Alia. Deus qui ex omni coaptatione.

Secreta. Omnipotens sempiterne Deus, altare nomini tuo dicatum, etc.

Prefatio. uD. et iustum est equum et salutare, nos tibi semper et ubique gratias agere. Dne sce Pater omnipotens eterne Deus per Christum Dominum nostrum. Per quem te supplices deprecamur, ut altare hoc sanctis usibus preparatum celesti dedicatione sanctifices, ut sicut Melchisedec sacerdotis precipui oblationem dignatione mirabili suscepisti, ita inposita nouo huic altari munera semper accepta ferre digneris; ut populus, qui in hanc ecclesie  domum sanctam conuenit, per hec libamina celesti sanctificatione saluatus, animarum quoque suarum salutem perpetuam consequantur. Ad Com. Quesumus Domine, ut hoc in loco, quem nomini tuo, etc.





ORDO QUOMODO ECCLESIA DEBEAT DEDICARI.


 Primitus enim, antequam Pontifex intreat in ecclesiam, inluminantur XII. candele per circuitum ecclesie, et induunt se uestimentis sacris, et cum uenerint ad hostium ecclesie percutiens terram super liminare de cambuta sua dicit antiphonam: Tollite portas principes uestras, et eleuamini porte eternales. Ps. Dni est terra. Canunt ipsum psalmum totum ante hostium, et aperto hostio intrantes dicunt: Pax huic domui. Deinde incipit clerus Letaniam, et cum uenerint Sacerdotes uel Leuite ante altare, prosternunt se super stramenta  usque dicunt Agnus Dei qui tollis peccata, ut autem surrexerint ab oratione, non dicit Pontifex Dominus uobiscum, sed tantum Oremus, et Diaconus Flectamus genua, et postquam orauerint dicit: Leuate, et sequitur oratio: Magnificare Dne Deus noster in sanctis tuis, et hoc in templo edificationis appare, ut qui omnia in filiis adoptionis operaris, ipse semper in tua hereditate lauderis, per. Deinde incipit pontifex de sinistro angulo ab oriente scribens per pauimentum cum cambita sua: a. b. c. durium   usque in dextro angulo orientalis; incipiens iterum similiter de dextro orientalis a. b. c. durium scribens usque in sinistro angulo basilice occidentalis. Deinde ueniens ante altare dicit: Deus in adiutorium meum intende, cum Gloria absque alleluia. Inde benedicit salem et aquam cum cinere mixto, et dicit hanc orationem: Deus, qui ad salutem humani generis, maximaque sacramenta in aquarum substantia condidisti, etc. Ipsa expleta incipit antiph. Introibo ad altare Dei; ad Deum qui letificat iuuentutem meam. Ps. Iudica me Deus. Ipsa canendo cum ipso psalmo uadit ante altare, et fundit, quod remansit de ipsa aqua ad basem altaris, et extergitur altare de linteo; postea incensum offert, et mittit oleum super altare in medio crucem faciens, et super quatuor angulos altaris  cum antiphona canendo: Erexit Iacobo lapidem in titulum, fundens oleum desuper. Ps. Quam dilecta. totum; et unguet eum manu sua lapide ipso, semper incensum in circuitu ipsius altaris alius sacerdos faciendum. Post expleto psalmo mittit iterum oleum similiter sicut prius canendo antiph. Sanctificauit Dnus tabernaculum suum et firmauit eam super firmam petram. Ps. Deus noster. Ipso psalmo expleto mittit chrysma similiter canendo ant. Ecce odor filii mei sicut odor agri pleni, quem benedixit Dnus Deus. Ps. Fundamenta eius. Deinde in circuitu ecclesie per parietes de dextro in sinistro faciens crucem cum pollice de chrysma ipsa; inde faciens crucem incensi super altare; inde dicit: Oremus; et diaconus ut supra dicit hanc orationem super altare: Dei Patris  omnipotentis misericordiam, dilectissimi fratres, deprecemur, ut hoc altare sacrificiis spiritalis consecrandum uocis nostre exorandus officio presenti benedictione sanctificet, ut in eo semper oblationes famulorum suorum studio sue deuotionis inpositas benedicere et sanctificare dignetur, et spiritale placatus incensum  familie promptus exauditor existat, per. Iterum dicit Oremus: Diaconus ut supra.



SEQUITUR BENEDICTIO  .

Deus omnipotens, in cuius honorem altare sub inuocatione  tui consecramus, clemens et propitius preces nostre humilitatis exaudi, et presta, ut in hanc mensam sint tibi libamina accepta, sint  grata, sint pinguia, ut Spiritus sancti tui semper rore perfusa; ut omni tempore in hoc loco supplicantis tibi familie tue anxietates releues, egritudines cures, preces exaudias, uota suscipias, desideria confirmes, postulata concedas, per Dnm. Deinde dicit antiphonam: Confirma hoc Deus quod operatus es in nobis a templo sancto tuo, quod est in Hierusalem. cum gloria. Deinde tenentes Subdiac. uel Accoliti linteamina, uel omnia ornamenta ecclesie, seu  uase sacra quecunque ad cultum Dei ad ecclesiam pertinere debentur, benedicit Pontifex his uerbis.



PRAEFATIO  LINTEAMINUM.

Dne Deus omnipotens, sicut ab initio hominibus utilia et necessaria creasti, et que ad modum  uestimenta pontificialia sacerdotibus et leuitis ornamentaque et linteamina fieri famulo tuo Moysi per quadraginta dies docuisti, siue etiam ea, que Maria texit et fecit in usum ministerii tabernaculi federis, sanctificare  consecrareque digneris hec linteamina in usum altaris tui, ad tegendum inuoluendumque corpus et sanguinem filii tui Dni nostri Iesu Christi, qui uiuit et regnat Deus in secula seculorum. Amen.



ITEM BENEDICTIONES AD OMNIA IN USUM BASILICAE.


Dignare Deus omnipotens, Rex regum et Dominus dominantium, Sacerdos omnium, Pontifex uniuersorum, per quem unacum Patre sanctoque Spiritu facta sunt uniuersa, Christe Iesu benedicere, consecrare et sanctificare digneris uasa hec cum hoc altare, linteaminibus, ceterisque uasis; et quemadmodum sanctificasti officia tabernaculi testimonii olim cum archa oracula Cherubin alosis  uelis, columnas, candelabra, altare argenteis basibus, tabulis deauratis, holocaustis, hostiis, ereo altare cum eneis uasis, tentoriis, funibus, oleum unctionis, et ceteris aliis in figuram nostri, per manus sanctorum sanctificasti Sacerdotum; ita nunc manens  in eternum summe Sacerdos sacerdotum secundum ordinem Melchisedech, ut diximus, patenam hanc, et calicem hunc, et omnia instrumenta altaris huius Ecclesie seu basilice, que inter nostras palmas habentur, corde precamur, ut benedicas, purifices, consecres, et consummes, quibus inter nos et eternam unitatem in supremo meatu sine fine constare credimus, per.

Deinde uadunt ad locum, in quo reliquie preterita nocte cum uigiliis fuerunt, et eleuantes eas cum feretro cum honore et laudes decantando, cum crucibus et turibulis et luminibus multis, uenientes ante altare extenso uelo inter eos et populum; recondit ipse pontifex manu sua ipsas reliquias in locum altaris, canentes: Exultabunt Sancti in gloria, letabuntur in cubilibus  suis. cum psalmo: Cantate Dno, laus. Inde uero reuertitur pontifex in sacrario cum ordinibus sacris, et induunt se uestimentis aliis sollempnibus, et interim uestiuntur altare uel ecclesia, et accenduntur luminaria. Post hec omnia tunc incipiunt antiph. ad Introitum, ant. Terribilis est locus iste; hic domus Dei est et porta celi, et uocabitur aula Dei. cum psalmo et Gloria. Interea procedit pontifex de sacrario cum ordinibus suis sicut consuetudo est.



ORATIO AD MISSAM.


Deus qui sacrandorum tibi auctor es munerum, effunde super hanc orationis domum benedictionem tuam, ut ab omnibus inuocantibus nomen tuum defensionis auxilium sentiatur, per Dnm. Sequitur lectio. Grad. Locus iste a Deo factus est. u\ All. Adorabo ad templum sanctum tuum. Sequitur Euang. secundum. Offert. Dne Deus in simplicitate. u\ Super oblatam.

Omnipotens sempiterne Deus, effunde super hunc locum gratiam tuam, et ab omnibus te inuocantibus auxilii tui munus ostende, ut horum Sacramentorum uirtus omnium fidelium corda confirmet.

Prefatio. uD. Per Christum Dnm nostrum, per quem te supplices deprecamur, ut altare hoc sanctis  usibus preparatum celesti dedicatione sanctifices, et sicut Melchisedech sacerdotis precipue oblationem dignatione mirabili suscepisti, ita inposita noua huic altari munera super accepta ferre digneris; ut populus tuus in hac ecclesie tue domo sancta conuertens per hec pura libamina celesti sanctificatione saluatus, animarum quoque suarum salutem perpetuam gratiam consequantur. Per quem.



INFRA ACTIONEM.

Hanc igitur oblationem famuli uel famule tue ill. uel illius, quam tibi in huius templi sanctificatione offerunt immolandam, quesumus Dne, dignanter intende, ut aulam, quam beati martyris tui illius meritis equiparare non potuit, tue caritatis uultus inlustret, fiatque tua propitiatione tuis sacris sanctisque  digna mysteriis; sit eterne lucis habitaculum temporale, nichil hic mundane sordes obscuritatesque possideant, ut ueniens hic populus tuus sue consequatur orationis effectum, dignumque locum hunc tue sentiat maiestati, dum ante postulata fuerit consecutus, sitque edificantibus imperatio delictorum, dum a te non pro sui operis quantitate, sed pro offerentum fuerit deuotione suscepta. Diesque nostros.



AD COMPLENDUM.

Copiosa beneficia, quesumus Dne, christianus populus adsequatur, ut qui in honore sanctorum sacrandis tibi liminibus deuotus occurrit, et uite subsidia presentis accipiat, et gratiam sempiterne redemptionis inueniat, per.



DENUNTIATIO CUM RELIQUIAE SANCTORUM MARTYRUM PONENDAE SUNT.


Dilectissimi fratres! Inter cetera uirtutum sollempnia, que ad gloriam pertinent Christi Dni nostri, hoc quoque suis prestitit Martyribus, qui pro nominis eius confessione morte suscepta celestia premia meruerunt, ut fidelium uotis eorum preclaris reliquiis conlocatis integritas sancti corporis esse credatur; et ideo monemus dilectionem uestram, quoniam illa feria, illo loco reliquie sancti illius martyris conlocande sunt, quesumus, ut uestram presentiam nobis monentibus non negetis.



INCIPIT ORDO



QUOMODO IN SANCTA ROMANA ECCLESIA RELIQUIAE CONDUNTUR.

Primum uadit Episcopus in ecclesiam, ubi reliquie sunt posite, et facit letaniam, et dat orationem hanc:

Aufer a nobis Dne iniquitates nostras, ut ad Sancta sanctorum puris mereamur mentibus introire. Per. Postea ponit reliquias in patena, et porrigit eas presbytero in ulnas suas super sindonem, quam habet in collo ligatam, et cooperit ipsas, et exeunt psallendo antiph: Cum iocunditate exibitis. Et pergit Episcopus in ecclesia noua ubi recludi debent reliquie, et intrant in ecclesiam cum eo ministri duo uel tres, et claudet hostium ecclesie, et facit aquam exorcizatam, et dicit orationem hanc:


 Oremus.

Deus qui ad salutem humani generis maxima queque Sacramenta in aquarum substantia condidisti, etc. Et mittit in ea chrisma, et condit ex ipsa aqua calce, et facit maldam, unde reclaudere debet ipsas reliquias; et baptizat ipsum altare de ipsa aqua cum spongia una uice; deinde dicit scola letaniam; ipsa completa egreditur Episcopus, et dat orationem ante hostium.

Deus qui in omni loco tue dominationis dedicator adsistis; exaudi nos quesumus, ut inuiolabilis huius permaneat consecratio, ut beneficia tui muneris uniuersitas, que subplicat, mereatur; per  .

Ipsa finita suscipit ipsas reliquias a presbytero, et portat eas cum letania ad altare intus in ecclesia,  et ponit super altare nouo; et antequam recludantur, ponit chrysma intus in confessione per angulos quatuor in cruce intra dicendo: In nomine Patris et Filii et Spiritus sancti pax tibi. R\. Et cum spiritu tuo. Deinde ponit tres portiones corporis Dni intus in confessione, et tres de incenso, et recluduntur reliquie intus in confessione, et dum recluduntur, canunt antiph: Sub altare Domini sedes accepistis; intercedite pro nobis, per quem meruistis. Et ponit tabulam, et dat orationem hanc:

Oremus. Deus qui ex omni coaptatione Sanctorum eternum tibi condis habitaculum, da edificationis tue incrementa celestia, ut quorum hic reliquias pio amore complectimur, eorum semper meritis adiuuemur, per.

 Deinde linit eam calce, que antea fuerat preparata; et postquam fuerit linita, facit desuper cum chrysma dicendo ut supra, et facit crucem similiter cum chrysma, et per quatuor angulos altaris desuper dicendo ut supra; et tunc uelat altare, et dat orationem hanc:


Oremus.

Descendat, quesumus Dne Deus noster, Spiritus sanctus tuus super hoc altare, qui et populi tui dona sanctificet, et sumentium corda emundet. Per. Et tunc conspargit aquam cum hysopo per totam ecclesiam; ipsam namque tabulam, quam super reliquias  ponit, debet antea confirmare cum chrysma faciens, crucem dicendo ut supra. Hoc peracto canit scola antiph. ad Introitum, et post Kyrie eleis. dicitur Gloria in excelsis Deo, et conpletur Missa ordine suo, et postea ebdomada Missa publica in ipsa ecclesia celebretur usquedum octo dies completi sunt.



AD PATENAM CONSECRANDAM

Consecramus et sanctificamus hanc patenam ad conficiendum in ea Corpus Dni nri Iesu Christi, facientes crucem pro salute nostrorum omnium, qui cum Patre et Spiritu sancto uiuit et regnat Deus per cuncta secula seculorum, amen. Deinde facis signum crucis de oleo super ipsam patenam:

Consecrare et sanctificare digneris Dne patenam per istam unctionem, et nostram benedictionem in  Christo Iesu Dno nro, qui uiuit et regnat in secula seculorum, amen.



AD CALICEM BENEDICENDUM.

Oremus dilectissimi fratres, ut Dnus Deus noster calicem suum in ministerio consecrandum celestis gratie inspiratione sanctificet, ut ad humanam benedictionem plenitudinem diuini fauoris accommodet, per.

Alia. Dignare Dne calicem istum in usum mysterii  tui, pia famuli tui deuotione formatum, ea sanctificatione perfundere, qua Melchisedech famuli tui sacramentum  calicem perfudisti; et quod arte uel metallo officii  non potest, altaribus tuis dignum fiat tua benedictione pretiosum  .



PRAEFATIO CHRYSMALIS  .

 Oremus dilectissimi fratres! ut Deus omnipotens hoc ministerium Corporis Filii tui Dni nri Iesu Christi gerulum, benedictionis, sanctificationis tutamine, defensionis donationis implere dignetur orantibus nobis, per.

Alia. Omnipotens sempiterne Deus, Trinitas inseparabilis, manibus nostris opem tue benedictionis infunde, ut per nostram benedictionem hoc uasculum sanctificetur, et corporis Christi nouum sepulchrum Spiritus sancti gratia perficiatur, per.



AD TABULAS BENEDICENDUM.

Singulare illud repropitiatorium, quod se in altare  crucis nobis redimendis obtulit immolandum; cuius prefiguratio  patriarcha Iacob lapidem erexit in titulum, quo fieret sacrificium, et porte celi desuper aperiretur oraculum; suppliciter tibi Dne preces fundimus, ut metallis huius expoliata materia supernis sacrificiis imbuenda, ipse sue dotare sanctificationis ubertate precipiat, qui quondam lapideas legem scripsit in tabulas  per Dnm.

Alia. Deus omnipotens, uniuersarum rerum rationabilis artifex, creaturas formam lapidee metalli ad obsequium tui sacrificii condidisti, ut legis libaturi tuo pareretur altari  , annue dignanter huius institutor mysterii ut quotquot  hic oblatum sacrum  fuerit, nomini tuo adsurgat, religione proficiat, spei initur fidei sit honore  ,  per.

Item alia. Dne sancte Pater omnipotens eterne Deus, clemens et propitius preces nostre humilitatis exaudi, et respice ad hoc altaris tui holocaustum, quod  tam igne probatur, sed infusam sancti Spiritus tui gratiam in honorem tue suauitatis accendat  , ut accipientibus ac sumentibus nobis legitimum permaneat, eucaristiaque erigat  in uisceribus nris, et uitam concedat eternam.



PRAEFATIO.

uD. Dne sancte Pater omnipotens eterne Deus, qui post offendiculam lapsus primi hominis instituisti tibi propitiatorii deliniamenta libaminis, ut culpa, que precesserat, futuris temporibus expiaretur pro munere, quibus ornarentur altaria, honorificatur  et templum, quod tibi primus Ne preparauit officio, rursus instruxit Habraam immolaturus filium; dehinc electus Iacob erexit et unxit in titulo; adsit redemptoris mundi pietas et expiata  ut lapides sanctificandi mysterium, qui penetrabilis  et lapis angularis est, consecrare digneris benedictionis inlapsum  et hic in ereas placitus maiestas eternales obtuto  , et quicquid sacrum ritu super hoc immolatur sicut Melchisedech oblatum placeat tibi hoc holocaustum, et reportet per hoc premium quicquid intulerit uotum, sacrificare, benedicere, consecrareque digneris, tu et pro manibus  nostris  opem tue benedictionis infunde, qui te angularem lapidem et saxum sine manibus excisum nominare ipse uoluisti; tu lapides istos diuinis cultibus apparatos benedic atque sanctifica, et sacri huius mysterii sicut institutor, ita etiam sanctificator appare, per Dnm.



BENEDICTIO CRUCIS.

Sanctifica Dne signaculum passionis tue istud, ut sit inimicis tuis obstaculum, et credentibus in te efficiatur uexillum, per.

Rogamus te Dne sancte Pater omnipotens eterne Deus, ut digneris benedicere hoc lignum crucis tue, ut sit remedium salutare generi humano, sit soliditas fidei, profectuum  bonorum operum, redemptio animarum, protectio ac tutela  contra seua iacula inimicorum, per.

Omnipotens sempiterne Deus, cuius sanctum et terribile nomen inter ceteras uisibiles creaturas ligna quoque fructifera laudare ac benedicere non cessant, qui in figuram unigeniti sapientie tue ligno uite a principio paradisum uoluptatis ornasti, ut eiusdem fructu sacrosancto mysterio protoplausto parentis nostri generis mortem cauere, et uitam ammoneris custodire perpetuam; qui nos uetite arboris adtactu uite mortem aditus, eiusdem ceterne tibi sapientie tue Dei et Dni nri Iesu Christi innoxia mortem ad uitam misericorditer reuocare dignatus es, te supplices deprecamur, ut hoc singulare signum, quod ad exemplum primi illius sacratissimi uexilli pretioso Filii tui sanguine triumphalis  famulus tuus ill. deuotus erexit, celeste hic tua benedictione sanctificare digneris; ut omnibus hic genuflectentibus, ac tue supplicantibus Maiestati, largior et cordis compunctio, et indulgentia concedatur admissorum; atque intercedente ipsa uictoriosissima Filii tui passione et tibi placita postulare, et citius ualeant postulata percipere. Da quesumus clementissime Pater, in quo uiuimus, mouemur et sumus, ut quotiens triumphum diuine humilitatis, que superbiam hostis nostri deiecit, oculis intuemur, quotiens mente recolimus, et contra hostem ipsum fiduciam fortitudinis, et maiorem tibi deuote humilitatis gratiam consequamur, quatenus in illo tremende tue Maiestatis examine cum  pauentibus elementis, celorumque commotis uirtutibus, signum illud glorificum redemptionis nostre paruerit in celo, ipsi de morte ad uitam transire, ac perpetua beate resurrectionis gaudia uidere mereamur, per.



AD BENEDICENDUM ORNAMENTA PONTIFICALIA.





Ad Cambagos.

Totius honestatis auctor omnipotens Deus! ad reprimendas antiqui hostis insidias per nostre humilitatis mysterium iube sanctificari caligas istas, ut et in ingressu earum resplendeat euangelii ueritas, et  in mente fidei exerceatur integritas. Per Christum Dominum nostrum.


Ad pedules bened.

Benedic Dne Iesu Christe hec calciamenta iustitie, que Iohanes uidit uestitus podere, ut quicunque ex hiis uestitus fuerit, ualeat aliis prebere bonum exemplum, et tibi omni tempore cum timore seruire. Qui uiuis.


Ad cyrothecas.

Immensam clemenciam tuam omnipotens et piissime Deus humiliter rogamus: ut manus famulorum tuorum sicut exterius obducuntur manicis istis! sic interius aspergantur rore tue Benedictionis, ut quecunque per eas sint benedicenda  uel consecranda, per te bene+dicantur, et conse+crentur. Per eundem Dnm nrm Iesum Christum filium tuum, etc.


Ad annulum benedictio . . .

Deus totius creature principium et finis in quo clausa sunt omnia hunc Annulum benedicere + et sanctifi+care dignere, ut qui per eum famulo tuo honoris insignia concedis, uirtutem et premia largiaris! quibus et discretionis habitum semper retineat, et uere fidei fulgore prefulgeat, sancte Trinitatis quoque armatus munimine miles, in expugnabilem aciem dyaboli constanter euincat. Per Christum Dnm nrm.


Ad Baculum . . . . .

 Omnipotens et misericors Dominus! qui in effabili bonitate uotis supplicancium assistis? quique ex tue pietatis habundancia affectum petendi tribuis? huic baculo, quem ad pastoralis officii signum in tuo nomine dedicamus, tue benedictionis uim copiose infunde, ut eo pastor insignitus sic sollicite custodiat, quatenus ab unitate ecclesie nullatenus deuiare permittat, sed confractum redintegret, quassatum consolidet, seque una cum grege suo integrum tibi atque immaculatum conseruet, ut a te nunquam separetur indignus. Per Christum Dnm nrm.


Ad mitram benedictio . . .

Omnipotens sempiterne Deus, qui ueterum figurarum ueritas es et finis, benedic hoc typicum priscorum  prm insigne. per cornua Moyses famuli tui utrumque testamentum figuratiue declarans. Per Christum Dnm nrm.



AD BENEDICENDUM ORNAMENTA PRESPITERALIA.


Casulam, dalmaticam et subtile . . .  .

Omnipotens sempiterne Deus, qui per Moysen famulum tuum pontificalia, etc.


Ad mappas benedictio . . .

Dne Deus omnipotens, qui ab inicio, etc.


Ad albas, stolas, manipulos, cingulos et amictus.

Deus inuicte uirtutis auctor et omnium rerum creator, etc.


 Item alibi ad id.

Dne Deus Pater omnipotens Rex et magnificus triumphator, qui per sanctos patres nostros, qui tibi in sacerdotali ordine placuerunt, diuersi generis ornamenta et uestimenta sacerdotalia fieri, et in his sacerdotes tibi seruientes ornare iussisti, exaudi propicius orationem nostram, ut hanc albam, hanc casulam, stolam, planetam seu poderem, ac cingulum, orariosque dextra tua sancta bene+dicere, conse+crare sancti+ficare et puri+ficare digneris, quatenus hoc uestimentum ministris tuis leuitis atque sacerdotibus ad diuinum cultum ornandum explendumque proficiant, sanctisque altaribus tuis munde et ornate in hac sacra ueste ministraturi irreprehensibile in actu et uita interius exteriusque  appareant, tibique soli Deo puro corde et mundo corpore placere, omnibus diebus uite sue irreprehensibiliter sanctorum patrum exempla sequentes seruire ualeant, hisque sacris ministeriis secundum tuam uoluntatem, qn tibi placuerit, expletis celestis regni gloriam cum omnibus sibi commissis percipere mereantur. Per Dum nrm Iesum Christum, etc.


Ad casulam.

Deus fons pietatis et iusticie, qui tui operis ministros ad extremum uestimento casule, cuius munimine omnia tegerentur uestiri sanxisti; concede peticionibus nostris, ut omnes hac planeta induti, enumeratis intus omnium uirtutum ornamentis uinculum pacifice caritatis super omnia habeant, quo  perficere, que desiderant, te prestante, ualeant. Per Christum Dnm.


Ad corporalia.

Clementissime Dne, cuius inenarrabilis uirtus, cuius misteria archanis mirabilibus celebrantur; tribue quesumus, ut lintheamina tue propiciacionis benedictione sancti+ficentur ad consecrandum super illa Corpus Dni Iesu Christi, qui tecum uiuit et regnat, etc.


Item alia benedictio ad idem.

Omnipotens sempiterne Deus, benedic lintheamina ista ad tegendum inuoluendumque corpus et sanguinem Dni nri Iesu Christi, qui tecum, etc.


Benedictio patene, calicis et aliorum uasorum ecclesie. . . 

 Consecra+mus Dne et sancti+ficamus hanc patenam ad confrigendum in ea corpus Dni nostri Iesu Christi pacientis crucem pro salute omnium nrm, qui cum Patre et Spiritu sancto, etc.


Item alia ad idem.

Omnipotens sempiterne Deus, qui legalium institutor es hostiarum, quique inter eas conspersam similaginem deferri in patenis aureis et argenteis ad altare tuum iussisti, bene+dicere et sancti+ficare digneris hanc patenam in amministracionem eukaristie  Iesu Christi filii tui Dni nri, qui pro nostra omniumque salute tibi Deo patri in patibulo crucis elegit immolari, qui tecum uiuit et regnat, etc. Hic faciat crucem cum crismate super patenam trahens pollicem ex aduerso in longum et in latum et dicat: Consecra+re, et sancti+ficare digneris Dne patenam hanc per istam unctionem et per nram benedictionem in Christo Iesu Dno nostro, qui tecum.


Ad calicem.

Pax tecum. Et cum spiritu tuo. Oremus dilectissimi fratres? ut Deus et Dnus noster iehsu Christus calicem hunc in usum sui ministerii consecrandum celestis gratie inspiracione sancti+ficet  ut humanam benedictionem plenitudinem diuini fauoris accomodet, qui uiuit.


 Item alia benedictio.

Dignare Domine Calicem istum benedi+cere in usum ministerii tui et pia famulatus deuocione formatum ea sanctifi+cacione perfunde  qua Melchisedech famuli tui sacratum calicem perfudisti? et quod arte uel metalli officio est compositum  altaribus tuis dignum fiat tua benedictione sanctificatum per Christum Dnm nostrum. Hic faciat crucem cum crismate infra concauum trahens pollicem ex aduerso in longum et latum et dicat: Conse+crare et sancti+ficare digneris Dne calicem hunc per istam unctionem et nostram benedictionem in Christo Iesu Dno nostro, qui tecum.


Benedictio super calicem iam consecratum.

Omnipotens sempiterne Deus, manibus nostris  quesumus opem tue benedictionis infunde; ut per nostram benedictionem hoc uasculum sanctificetur, et corporis et sanguinis Dni nri Iesu Christi nouum sepulchrum Spiritus sancti gratia perficiatur. Per Christum Dnm. Et tunc aspergat patenam et calicem cum aqua benedicta, et dicat: In nomine Pa+tris, et Fi+lii, et Spiritus+sancti benedictus sit.


Ad uasculum Eukaristie.

Oremus karissimi fratres, ut Deus omnipotens hoc uasculum corporis Filii sui Dni nostri Iesu Christi gerulum sue benedictionis tutamine Filiique sui Dni nostri munere ac Spiritus sancti uirtute implere dignetur per Christum Dnm nostrum. Hac oratione dicta aspergatur uasculum aqua benedicta, et dicatur:  In nomine Patris et Fil. ut supra.


Benedictio uexillorum et ymaginum.

Omnipotens sempiterne Deus, qui es cunctorum benedictio, et tryumphancium fortitudo, respice propicius ad preces humilitatis nostre, et hoc uexillum, quod bellico usui preparatum est, celesti benedictione sancti+fica, ut contra aduersarias et rebelles naciones sit ualidum, tuoque munimine circumseptum. Sitque inimicis christiani populi terribile, atque in te confidentibus solidamentum, et uictorie certa fiducia. Tu es enim Deus, qui conteris  bella, et celeste presidium in te sperantibus semper addis securum et optatum. Per Dnm nrm.


Ad ymagines benedictio.

Quesumus omnipotens Deus indefectiuam clemenciam tuam, ut hoc instrumentum Sanctorum tuorum honorificum dextra Maiestatis tue dignanter extensa, misericors et placidus bene+dicas, ut quicunque illorum patrocinia, uel quo minus expectentes, uel eminus recolentes, pietati tue fideli deuocione de quacunque necessitate supplicauerint, optata consolacione ac iuuamine pociantur, per Dnm nrm.


Benedictio linteaminum, uestium et uasorum sacrorum.




Deinde tenent Subdiaconi uel Acoliti linteamina   uel omnia ornamenta ecclesie seu uasa sacra, quecunque ad cultum Dei et ecclesie pertinere uidentur, et benedicat ea pontifex iuxta hunc morem.


Benedictio corporalis.

Oremus. Omnipotens sempiterne Deus, benedic linteamen istud ad tegendum et inuoluendum corpus et sanguinem Filii tui nri Ihu Xpi. Qui tecum  .


Benedictio linteaminum.

Domine Deus omnipotens, qui ab initio hominibus utilia et necessaria creasti uestimenta quoque pontificalia sacerdotibus et leuitis tuis et ornamenta et lintamina facere famulum tuum Moysen per quadraginta dies docuisti, siue etiam ea que Maria texuit, et fecit in usum altaris tui ad tegendum inuoluendumque  corpus et sanguinem Filii tui Dni nri Ihu Xpi. Qui tecum uiuit et regnat.


Item benedictio ad linteamen.  .

Exaudi Domine preces nostras, et hoc linteamen sacri ministerii usui preparatum benedicere et sanctificare digneris. Per.


Item benedict. ad linteamina et ad omnia uasa et instrumenta in usum ecclesie.

Omnipotens sempiterne Deus Rex regum et Dominus  dominantium, sacerdos omnium pontifex uniuersorum, per quem unacum Patre sanctoque Spiritu facta sunt uniuersa, Christe Iesu benedicere, consecrare, et sanctificare digneris uasa hec cum his altaris linteaminibus ceterisque cunctis. Et quemadmodum officia tabernaculi testimonii olim cum arca oraculi, scilicet Cherubim clausa uelis, columnas, candelabra, altare aureum, argenteas bases, tabulas deauratas, holocausta, hostias, eneum altare cum basibus eneis, tentoria, funes, oleum unctionis, et cetera in figuram nostri temporis per manus sanctorum sanctificasti Sacerdotum; ita nunc manens in eternum sume sacerdos Sacerdotum secundum ordinem Melchisedech, uasa hec et omnia instrumenta altaris huius ecclesie,  que inter nostras palmas habentur, benedicas, purifices, consecres, et consummes, quibus inter nos, et eternam unitatem in supremo meatu sine fine constare credimus. Per te Iesu Christe qui Patre in unitate eiusdem Spiritus sancti Deus  .


Item benedictio uestimentorum sacerdotalium, siue leuiticorum, atque sequentis ordinis ministrantium.

Omnipotens Deus, qui per Moysen famulum tuum pontificalia atque leuitica uestimenta ad explendum in conspectu tuo ministerium eorum, et ad decorem seu laudem nominis tui fieri decreuisti; adesto propitius inuocationibus nostris, et hec indumenta sacerdotalia famuli et sacerdotis tui desuper gratia tua irrigante, tua ingenti benedictione per nostre  humilitatis seruitutem purificare benedicere et consecrare digneris, ut diuinis cultibus et sacris ministeriis apta et benedicta existant. His quoque sacris uestibus sacerdotali uel leuite tui induti, defensi ab omnibus inpulsionibus seu temptationibus malignorum spirituum esse mereantur, tuisque eos ministeriis apte et condigne seruire et inherere, in hisque placide et deuote tribue perseuerare. Per.


 Bened. ad albas, planetas, stolas, et cingulos benedicendos.

Domine Deus Pater omnipotens rex et magnificus triumphator, qui per sanctos patres nostros, qui tibi in sacerdotali ordine placuerunt, diuersi generis ornamenta et uestimenta sacerdotalia fieri, et his ornari sacerdotes tibi seruientes iussisti, exaudi propitius orationem nostram et hanc planetam famuli tui N. seu poderem ac cingulum, orariumque dextera tua sancta benedicere, sanctificareque, et purificare digneris, quatenus hec uestimenta ministris tuis leuitis ac sacerdotibus ad diuinum cultum ornandum explendumque proficiant, sanctisque altaribus tuis munde et ornate in his sacris uestibus ministraturi, inreprehensibilis in actu et uictu interius, exteriusque  appareant, tibique soli Deo puro corde et mundo corpore omnibus diebus uite sue inreprehensibiliter sanctorum patrum exempla sequentes seruire ualeant, hisque sacris ministeriis secundum tuam uoluntatem, quando tibi placuerit, expletis, celestis regni gloriam cum omnibus sibi commissis percipere mereantur. Per.


Benedictio stolarum.

Domine Deus omnipotens, qui ab initio hominibus utilia et necessaria creasti, et uestimenta pontificalia aliaque ornamenta et linteamina sacerdotibus ac leuitis in usum tabernaculi federis fieri Moysi famulo tuo iussisti, eumque Spiritu sapientie ad id peragendum replesti, hoc ornamentum in usum ministerii tui sanctificare, benedicere, et consecrare,  atque ministros altaris tui qui illud portauerint septiformis Spiritu sancto dignanter replere digneris, atque castitatis stola et indumento letitie sempiterne et beata facias, cum bonorum operum fructu ministeriis congruenti, immortalitate uestiri. Per.


Prefatio Eucaristialis, id est uasculi, in quo Eucaristia reconditur.

Oremus dilectissimi fratres, ut Deus omnipotens hoc uasculum corporis Filii sui Dni nri Ihu Xpi gerulum sue benedictionis tutamine suique Filii Domini nostri munere, ac sancti Spiritus uirtute implere dignetur.


Sequitur benedictio.

Oremus. Omnipotens Deus Trinitas inseparabilis,  manibus nostris opem tue benedictionis infunde, ut per nostram benedictionem hoc uasculum sanctificetur, et corporis Christi nouum sepulchrum sancti Spiritus gratia perficiat. Per.


Prefatio ad patenam consecrandam.

Oremus fratres kmi ut diuine gratie benedictio consecret et sanctificet hanc patenam ad conficiendum in ea corpus Dni nri Ihu Xpi patientis crucem  pro salute omnium nostrum. Qui cum Patre.

Alia. Consecramus et sanctificamus hanc patenam ad conficiendum in ea corpus Dni nri Ihu Xpi patientis crucem pro salute omnium nostrum. Qui cum Patr. Inde faciat signum crucis de chrismate sancto super patenam et dicat. Consecrare et sanctificare digneris Domine patenam hanc per istam sanctam benedictionem in Xpo Ihu Dno nro. Qui uiuit et regnat.


Prefatio calicis.

Oremus dilectissimi fratres, ut Deus et Dominus noster hunc calicem in usum ministerii sui consecrandum celesti gratie inspiratione sanctificet et ei ad humanam benedictionem plenitudinem diuini fauoris accommodet.


 Sequitur benedictio.

Dignare Domine calicem istum in usum ministerii tui pia famuli tui deuotione formatum ea sanctificatione perfundere, qua Melchisedech famuli tui sacratum calicem perfudisti, et quod arte uel metalli officio non potest altaribus tuis esse dignum, tua fiat benedictione pretiosum, atque sanctificatum. Per. Et faciat crucem de chrismate, super ipsum calicem. Omnipotens, etc.  .


Benedictio Crucis. 

Primitus fiat benedictio salis et aque. Deinde sequatur benedictio crucis. Benedic Dne, etc. Alia. Rogamus, etc. Per omnia secula seculorum. Dnus uobiscum. Et cum spiritu tuo. uD. eterne Deus.  Cuius sanctum, etc.


Alia. 

Rogamus te Domine suppliciter inuocantes ut signum istud sancte Crucis sit salus credentibus in te per passionem crucis tue, et per signum sanctitatis tue, signum sit Dei uiui, signum salutis, signum beate Trinitatis, signum celestis glorie, signum Saluatoris Iesu Christi Dni nostri. Hec est crux Saluatoris Christi, crux patriarcharum, crux prophetarum, crux apostolorum sanctorum, crux martyrum Christi, crux Ecclesie Dei, crux omnium credentium in sanctam et perfectam Trinitatem. Per.

Alia. Te Domine quesumus, qui das animabus salutem per signum crucis tue, ut in locis ac domibus,  ubi crux ista fixa  maneat, fugentur demones, et immundi spiritus, ac pestifer pellatur inimicus, morbisque careant, et immunditiis, ac omnes aduerse potestates, cognitione tua, sint procul depulse, et uirtute tue benedictionis sit benedicta hec crux et sanctificata, et mundata dignanter, ut in quocunque loco maneat, in tuo nomine omnes terrores meridiani et nocturni, et omnes terrores  liuoresque serpentis excludantur, abscedantque insidie latentis inimici, et fantasmata pereant. Per. Alia. Deus qui beate crucis, etc.

Alia. Sanctifica Dne, etc. Hic aspergat eam aqua sancta, addens odorem incensi dicens Sanctificetur, etc. Benedictio crucis metallizate. Deus glorie excelse sabaoth, etc.  .


Benedictio thuribuli.

Domine Deus, qui dum filios Isrel ob rebellem sui contumaciam durum uastaret incendium, Aaron sacerdotem tuum inter uiuos ac mortuos orando stantem tibique incensum offerentem exaudire dignatus es, populumque de incendio liberare, benedic hoc quesumus thuribulum, et presta, ut quotiens tibi in eo offerimus incensum, nos ipso Christo tuo efficias  boni odoris acceptabile templum. Qui cum Deo.


Alia .

Domine sancte Pater omnipotens eterne Deus, qui in deserto profane multitudinis murmurationem, flamma multante, cum Aaron sacerdos tuus repleto de altaris igne thuribulo tue maiestati pro illius liberatione humiliter supplicaret, incenso placatus precibusque eius clementer annuisti, benedic hoc quesumus thuribulum tua maiestate, et presta, ut quod in eo tibi offertur incensum sit fuga demonum, repulsio fantasmatum, inmundarum abscessio cogitationum, sitque in illius odore nostra tibi oratio semper accepta. Per.


Benedictio incensi uel thimiamatis. 

 Deus omnipotens Deus Abraham, Deus Isaac, Deus Iacob, immitte in hanc creaturam incensi, uel thimiamatis, uim odoris tui, atque uirtutem, ut sit seruia uel ancillis tuis munimentum, tutelaque defensionis, ne intret hostis in uiscera eorum, nec habitum ibi uel sedem possit habere. Per  .

Alia Oratio. Deus qui Moysi famulo tuo per Spiritum sanctum reuelare dignatus es, que ad cultum sanctuarii necessaria decreuisti, ex quibus thimiama boni odoris ad opus Ecclesie tue ob causam religionis iugiter permanere iussisti, ut mystice nobis significationem spiritualium uirtutum fragrans ostenderet odorem suauitatis, tua quesumus omnipotens Deus immense maiestatis dextera hanc creaturam benedicere ex diuersarum rerum commixtione confectam  dignare, ut uirtute sancti nominis tui omnesque immundorum spirituum fantasmaticos incursus effugare, omnesque morbos reddita sanitate expellere, ubicumque fumus aromatum eius afflauerit, mirabiliter possit, atque in odorem fragrantissimum  tibi. Domino perpetua redoleat suauitate. Per Dnm in unitate eiusdem.


Prefatio in consecratione capsarum .

Oremus dilectissimi etc. Consecratio in modum Prefationis. Deus inestimabilis etc. Alia. Dne Deus omnipotens qui mur. etc. Alia oratio. Dne sancte Pater omnipotens eterne Deus, qui per unigenitum Filium tuum beatum Paulum apostolum uas electionis appellari uoluisti, et ipso euangelizante ac dicente fidelibus uos estis templum Dei uiui, et Spiritus Dei habitat in uobis, omnibus Dni nri Ihu Xpi membris eandem spem concessisti, te humiliter imploramus, ut hanc capsam capiendis sanctorum tuorum membris uel exuuiis uel pignoribus artificiose compactam et ornatam, rorem diuine sanctificationis infundas,  et non solum ad illorum presentiam uenientes et ibidem suppliciter exorantes exaudias, sed et quippiam de memoriis eorum pro benedictione reportantes, aut fideliter accipientes, immense pietatis tue gratia consolari, refouere, tutari ac remunerare digneris. Per.


Item unde supra in transcursu.

Quesumus omnipotens Deus indefectiuam clementiam tuam, ut hoc instrumentum sanctorum tuorum reliquiis honorificum, dextera maiestatis tue dignanter extensa misericors et placidus benedicas; ut quicunque illorum patrocinia uel comminus exspectantes, uel eminus recolentes pietati tue fideli deuotione de quacunque necessitate supplicauerint, optata citius consolatione ac iuuamine  potiantur. Per.


Prefatio ciborii, id est umbraculi altaris.

Oremus fratres dilectissimi Deum rectorem, ac gubernatorem omnium seculorum, ut inmemor omnium delictorum et facinorum iuuentutis et ignorantie, siue preuaricationis mee istud instrumentum ad honorificentiam nominis tui compactum placidus ac misericors illustratione uultus sui benedicere et sanctificare dignetur.


Consecratio.

Omnipotens sempiterne Deus, qui Moysi famulo tuo precepisti, ut duos Cherubim super arcam testamenti collocaret, quam extensis ad alterutrum alis protegerent, uersis uultibus in propitiatorium, quesumus ineffabilem clementiam tuam, ut hoc tegimen uenerandi  altaris tui in quo ipsa unigenitus Filius Dns nr Ihs Xps, qui est propitiatio pro peccatis nostris fidelium manibus immolatur, et sub quo sanctorum tuorum corpora que ueraciter fuerunt archa testamenti tui receptacula uidelicet Spiritus sancti per eundem  consubstantialem tibi Filium, qui factus est nobis a te sanctificatio et redemptio in uirtute eiusdem Spiritus ueritatis uniuersa antiqui hostis falsitate cum satellitibus suis depulsa, cum omnibus ornamentis ad ipsum umbraculum pertinentibus, uel ab illo dependentibus aut eidem suppositis, tua sancta benedictione perfundere et consecrare, atque ad tuitionem pignorum sanctorum, ac roboranda siue multiplicanda uota fidelium tuorum diutino tempore conseruare digneris, annuente eodem Dno nro Ihu Xpo Filio eius. Qui tecum uiuit et regnat Deus in unitate eiusdem Spiritus sancti per infinita secula seculorum.


Item consecratio minoris itinerarii ciborii. [  Ex cod. th. 277.]

 Oremus dilectissimi indulgentiam omnipotentis Dei, ut postpositis humane fragilitatis admissis consuete misericordie tue munere hoc repositorium sacris usibus preparatum per unigenitum uerbum, uirtutem scilicet et sapientiam suam in Spiritu sanctificationis consecrare dignetur. Per eundem, in unit. eius.


Consecratio cymiterri .

Canantur uII psalmi, et illuminentur IIII candele  .

Deus qui es totius orbis conditor etc. Alia. Omnipotens sempiterne Deus trina maiestas et una Deitas, Pater et Filius, nec non Spiritus sanctus, iustitie auctor, uenie largitor, bonorum dator, sanctitatis  origo, carismatum distributor, omniumque uenientium pius receptor, presta propitius ut hoc cymiterium in honore nominis tui compositum benedicere et sanctificare concedas, qui Habrahe beato patriarche famulo tuo terram a filiis Ebron comparatam  causa sepulture benedixisti, et qui populo Israhelitico promissionis tellurem in euo durantem concessisti, famulorum famularumque tuarum corporibus in hoc cymiterium intrantibus quietis sedem ab omni incursione malorum spirituum tutelam benignus largitor tribuas, ut post animarum corporumque resurrectionem coadunatam te donante atque concedente beatitudinem sempiternam percipere mereantur. Alia. Domine Deus pastor eterne, etc.


Benedictio sepulcri et loculi

Rogamus te Domine sancte Pater omnipotens eterne Deus, ut digneris benedicere et sanctificare hoc sepulchrum et loculum in eo collocatum, ut sit remedium salutare in eo quiescenti, et redemtio anime eius, atque tutela et munimen contra seua  iacula inimici. Per.

Alia. Sanctificetur istud habitaculum Domine Deus per nostram supplicationem, et fugetur ab eo immundus spiritus per uirtutem Dni nri Ihu Xpi, placidaque sit requies corporum in eo postmodum quiescentium, te protegente, ac conseruante maiestate tua Ihu Xpe. Qui cum.

Alia. Adesto Domine supplicationibus nostris, et nichil de nostra conscientia presumentibus ineffabili miseratione tua nobis succurre, ut quod non habet nostrorum fiducia meritorum, tuorum conferat largitas inuicta donorum. Per.


Benedictio tabule itinerarie  .




Quesumus omnipotens Deus indefectiuam clementiam  etc  .

Alia. Deum omnipotentem, fratres dilectissimi, uotis exultantibus deprecemur, ut qui per omnem mundum fidem spargit, et ecclesiam congregauit, qui es lapis excisus de monte sine manibus angula  rem compagem solidauit, hanc petram serenus illustret, eamque eterno lumine irrigatam ita multiplicibus ac diuersis carismatibus locupletet, ut super illam administrandam corporis sui hostiam benedicat, et suscipiat consecratam. Qui cum.


Consecratio.

Exaudi nos Deus noster, et precum nostrarum libenter accipe uota, et hoc altare ad celebranda diuina mysteria preparatum odore unguenti celestis asperge, et aromata illi diuine sanctificationis infunde, et sicut lapidem Iacob patriarche erectum unguenti perfusione dedicasti, et angelicis uisionibus per scalam gradus ecclesie figurasti, sic super hunc quoque lapidem altari coaptandum celestis gratiam benedictionis immitte, ut dum tibi super eum sacri  corporis et sanguinis Unigeniti tui mysteria consecrantur, petentibus peccata deleantur, merentibus influat gratia sempiterna. Per. Et accipiens tabulam aspergat eam aqua benedicta, addens odorem incensi, et confirmet eam cum chrismate ita dic. In nomine Patris et Filii et Spiritus sancti. Pax tecum. Et cum Spiritu tuo.



ORDO IN DEDICAT. BAPTISTERII  .




Omnipotens sempiterne Deus fons, etc.


Consecratio fontis.

Omnipotens sempiterne Deus, hoc baptisterium celesti uisitatione dedicatum Spiritus sancti illustratione sanctifica, ut quoscunque fons iste loturus est trina ablutione purgari indulgentiam omnium  delictorum tuo munere consequantur. Per.

Alia. Multiplica Domine benedictionem tuam, et Spiritus tui munere fidem nostram corrobora, ut qui in hec fluenta descenderunt, in libro uite ascribi mereantur in regno tibi Deo Patri in resurrectione tradendos. Per.



ORDO IN DEDICATIONE BAPTISTERII.




Primitus fiat aqua benedicta cum letania, deinde dicatur oratio.

Omnipotens sempiterne Deus fons omnium uirtutum et plenitudo gratiarum dignare hoc fasculum sacro baptismati preparatum Maiestatis tue presentia consecrare; ut qui ubique totus es, etiam hic  adesse te nostris precibus sentiamus. Per. Alia. Propitiare Domine familie tue, et benignus humilitatis nostre uota sanctifica, et omnes in hoc fonte regenerandos uniuersali adoptione custodi. Per.

Tunc aspergat ipsum Baptisterium aqua benedicta, addens odorem incensi. Deinde redeat Pontifex ad ostium Ecclesie, ubi letanie uel laudes circa feretrum  celebrantur, et dicat pre foribus hanc orationem significans ostium et Ecclesiam.

Deus qui sacrandorum tibi auctor es munerum, effunde super hanc orationis domum benedictionem tuam, ut ab omnibus hic inuocantibus nomen tuum, defensionis tue auxilium sentiat. Per.

Et tunc portantes feretrum magno honore cum reliquiis simul et crucibus et luminaribus circumeant Ecclesiam sequente clero has antiphonas uel responsoria psallendo, et populo cum mulieribus et paruulis Kirie eleison decant.

    A. Surgite sancti de mansionibus uestris, loca sanctificate, plebem benedicite et nos homines peccatores in pace custodite. euia.
    A. Ambulate sancti Dei ad locum destinatum qui  uobis preparatus est ab origine mundi.
    A. Platee Hierusalem gaudebunt et omnes uici eius canticum letitie dicunt.
    A. Sancti tui Domine mirabile consecuti sunt iter seruientes preceptis tuis ut inuenirentur inlesi in aquis ualidis terra apparuit arida et in mari rubro uiam sine impedimento.
    u\. Quoniam percussit petram et fluxerunt aque et torrentes inundauerunt.
    R\. Tradiderunt corpora sua propter Deum ad supplicia et meruerunt habere coronas perpetuas.
    u\. Isti sunt qui uenerunt ex magna tribulatione et lauerunt stolas suas in sanguine agni. Et meruerunt.
    R\. Sancti mei qui in isto seculo certamen habuistis  mercedem laborum ego reddam uobis.
    u\. uenite benedicti Patris mei percipite regnum. Mercedem.
    R\. Exsultabunt sancti in gloria, letabuntur in cubilibus suis.
    u\. Iusti epulentur et exultent in conspectu Dei et delectentur in letitia.
    R\. Fulgebunt iusti sicut lilium et sicut rose Hieriricho ante Dominum.
    u\. Iusti autem in perpetuo uiuent, et apud Dominum est merces eorum. Et sicut.


His ita per ordinem gestis, cum redierit iterum ad ostium Ecclesie facto silentio habeat pontifex uerbum ad plebem de honore Ecclesiastico, et de decimis, uel oblationibus Ecclesiarum, ac de anniuersaria ipsius  Ecclesie dedicatione. Ipse autem Dominus et constructor ipsius Ecclesie admoneatur de dote illius, et qualem honorem uel curam Ecclesie et presbytero exhibere debeat. Illo autem profitente in omnibus ita se agere uelle pontifex hec confirmari a Dno postulans, antequam intret Ecclesiam dicat hanc orationem  .

 Domum tuam quesumus Domine clementer ingredere, et in tuorum cordibus fidelium perpetuam tibi construe mansionem, et presta ut domus hec que tua subsistit dedicatione solemnis, tua fiat habitatione sublimis. Per.

Tunc accipiat Pontifex feretrum cum presbyteris et ingrediendo scola antiph. cant.

Ingredimini benedicti Dei, parata est uobis a Domino habitatio sedis uestre, sed et populus fidelis cum gaudio insequitur iter nostrum ut oretis pro nobis Maiestatem Domini. Cum Respons. Sancti Dei dedit uobis.

A. Benedicta gloria Domini de loco suo euia. cum uers. Cantate Domino canticum nouum, laus eius in Ecclesia sanctorum. Et cum intrauerint extenso  uelo inter populum et altare. Pontifex recondat reliquias in altari et presbyteri qui cum eo sunt cantent antiph.

A. Exultabunt sancti in gloria, letabuntur in cubilibus suis. Cum psalmo. Cantate Domino canticum nouum, laus eius in Ecclesia sanctorum.

Et antequam recludantur reliquie dicat hanc orationem.

Deus qui omni loco Dominationis tue clemens ac benignus dedicator assistis. Exaudi nos quesumus et concede ut inuiolabilis huius loci permaneat consecratio, et beneficia tui muneris uniuersitas sancte Ecclesie que supplicat mereatur. Per.

Hac expleta ponat chrisma in confessionem per  angulos quatuor in crucem dicendo. In nomine Patris et Filii et Spiritus sancti. Pax tecum. Et cum spiritu tuo.

Deinde ponat tres portiones  corporis Dni in confessionem, et tres de incenso, et tunc recludantur reliquie in confessione et dum recludantur canunt antiph. Sub altare Domini sedes accepistis intercedite pro nobis ad Dominum qui uos elegit. Cum psalmo. Exultabunt sancti in gloria, letabuntur in cubilibus suis.



ORATIO AD DEDICANDUM ALTARE POST IMPOSITAS RELIQUIAS.

Deus qui altaria nomini tuo dicanda sanctificas, presta quesumus ut quod nostra fragilitas non meretur intercessione beati N. huc Spiritus tui plenitudo  descendat, qui et munera nostra sanctificet, et indulgentiam nobis tue pietatis obtineat. Per.

Et accipiens tabulam de subtus confirmet eam cum chrismate in crucem ita dicens. In nomine Patris et Filii et Spiritus sancti. Pax tecum. Et cum spiritu tuo. Tunc imponat tabulam super reliquias et det orationem hanc. Deus qui ex omni coaptatione sanctorum  eternum Maiestati tue condis habitaculum, da edificationi tue incrementa celestia et presta, ut quorum hic reliquias pio amore complectimur eorum semper meritis adiuuemur. Per.

Tunc lineat eam cum calce que ante fuerat preparata, et postquam linita fuerit faciat crucem desuper cum chrismate dicendo. In nomine. Et mittat chrisma per quatuor cornua altaris ipsa suprascripta ubi dicendo et crucem faciendo cant. A. Corpora sanctorum in pace sepulta sunt et uiuent nomina eorum in eternum. Adiung. Gloria Patri. Tunc diaconi uestiant altare et scola dic. antiph. Circumdate Syon leuite altare Domini uestite uestimentis albis estote et uos canentes ymnum nouum dicentes benedictus Deus. u\. Mirabilis Deus in sanctis suis. Et gloria  Patri. Alia A. In uelamento clamabunt sancti tui Domine euia, euia, euia. Posteaque offerat incensum, uersusque dicatur. Omnis terra adoret te Deus et psallat. Preces.

    Fundata est domus Domini super uerticem montium. Bene fundata est super omnes colles.
    Dominus in templo sancto suo. Dominus in celo sedes eius.
    Domus mea dicit Dominus, Domus orationis uocabitur.
    Exultabunt Sancti in gloria. Letabuntur in cubilibus suis.
    Exultent iusti in conspectu Dei. Et delectentur in letitia.
    Pretiosa est in conspectu Domini. Mors Sanctorum eius.
     Exurge Domine adiuua nos. Et libera nos propter nomen tuum.
    Domine exaudi orationem meam. Et clamor meus. Dns. uobiscum. Et cum Sp. t.
    Et dicat pontifex orationem hanc.


Descendat quesumus Domine Deus noster Spirituus sanctus super hoc altare, qui et populi tui dona sanctificet, et summentium corda purificet. Per.

Alia. Omnipotens sempiterne Deus altare hoc nomini tuo dicatum, celestis uirtutis benedictione sanctifica, et omnibus in te sperantibus auxilii tui munus ostende, ut hic sacramentorum uirtus et uotorum obtineatur effectus. Per.

Deinde reuertatur pontifex in sacrarium donec ornetur ecclesia, et accendantur luminaria, et incipiat  cantor antiphonam ad Introitum. Terribilis est locus iste. Et procedat pontifex cum ordinibus suis, sicut consuetudo est in festiuitatibus, et celebretur solemniter missa sicut sacramentorum libro continetur cum Gloria in excelsis Deo, et postea per totam ebdomadam fiant misse publice  in ipsa ecclesia usque ad dies octo completos.



ORDO AD BENEDICENDUM ECCLESIAE SIGNUM. 


Imprimis dicitur letania postea uI. psalmi ueniales, Miserere mei Deus secundum. Deus in nomine tuo. Miserere mei Deus miserere mei. Deus misereatur nostri. Deus in adiutorium meum intende. Inclina Domine aurem tuam.



RECONCILIATIO uIOLATAE ECCLESIAE. 

Primitus ueniat episcopus ante ipsam ecclesiam cum clero et populo dicatque hanc orationem.

Omnipotens et misericors Deus, qui sacerdotibus etc. Alia. Aufer a nobis, etc. Tunc intret pontifex in  ecclesiam cum clero et letaniis. His peractis dicit Oremus. Et diaconus: Flectamus genua. Post paululum Leuate. Oratio: Deus qui peccati ueteris etc. Et benedicat aquam et salem cum uino et cinere mixtam, et circumeat tribus uicibus intrinsecus ecclesiam spargendo et cantando antiph. Asperges me Domine. Ps. Miserere mei Deus. lauando ac purificando loca contaminata et dicat hanc Prefationem. Deum indultorem criminum etc. Consecratio: Deus cuius bonitas etc. Sequitur antiph. Confirma hoc Deus. Ps. Exurgat Deus et dissip. Et antequam recludantur reliquie dicit pontifex: Oremus. Et diaconus: Flectamus genua. Leuate. Sequitur oratio: Deus qui omni loco etc. Tunc reliquie reponantur. Require cetera in dedicat. ecclesie. Et cantent. Ant. Confirma hoc Deus  cum uersu Narrabo nomen. Et Gloria Patri. Sequitur Deus qui ecclesiam tuam etc.



BENEDICTIO ECCLESIAE NOuAE. 

Deus qui super mysticam petram apostolice dignitatis  edificate principaliter ecclesie tue portas inferni numquam preualituras esse promisisti, cunctos ab eadem remoue placatus errores, ut quod aduersus eam presumtio falsitatis extollit, Spiritus ueritatis euincat. Dirige quesumus eam dispensatione celesti, ut que ante mundi principium in tua semper est presentia preparata, usque ad plenitudinem gloriamque promissam te moderante permaneat, et in tuorum cordibus fidelium perpetuam tibi construe mansionem, ut plebs hec que deiecto in terram uultu benedictionis tue postulat domum eternum a te percipiat premium. Presta quesumus Domine, ut hec basilica, cuius hodie nunciamus incenia, que tua dedicatione subsistit solemnis, tua semper fiat habitatione preclara. Per.



BENEDICTIO SUPER MUNUS, QUOD QUIS ECCLESIAE OFFERT HONORI. [  Ex eodem.]


Deus cuius uerbo et potentia facta sunt omnia cuius dono percepimus, que ad uite remedium possidemus, te supplices obnixis precibus exoramus, ut de sede maiestatis tue huic oblationi fidelium sanctificator accedas, suscipe de manu famulorum tuorum munus oblatum, quod a tua clementia benedictum in usum huius sanctuarii maneat consecratum. Sint hec in conspectu tuo libenter accepta, sicut quondam Abel alumni tui, uel Melchisedech munera tibi placuerunt oblata, et quia ad honorem tui amoris ecclesiam tuam summis nituntur decorare obsequiis, tu eis Domine magna pro paruis recompensa, ut deuotionem eorum accipiens, fide eos repleas, indulgentia  foueas, misericordia protegas, aduersa destruas, prospera concedas, habeant in hoc seculo bone actionis documentum, caritatis studium, sancti amoris effectum, et in futuro cum sanctis angelis adipiscantur perpetuum regnum. Amen.





BENEDICTIO SALIS ET AQUAE.



SEQUITUR EXORCISMUS SALIS.


Exorcizo te creatura salis per Deum uiuum, per  Deum sanctum, per Dominum totius creature, qui diuina uoce oris sui locutus est, ad discipulos suos dicens: uos estis sal terre, et qui per apostolum suum Paulum dignatus est dicere, Sit sermo uester sapientie sale conditus, ut efficiaris sal exorcizatum, ad euacuandum et expellendum ab hoc ecclesie signo inimicum, omnemque uirtutem putredinis eius et omnes qui ex te sumpserint, sint sanctificati animis, atque corporibus et ubicunque fueris aspersum, prestes omnibus remissionem peccatorum, sanitatem mentis, protectionem salutis. In nomine Domini nostri Ihu Xpi qui uenturus est.



BENEDICTIO SALIS.


uirtutis tue fortitudinem deprecantes, Domine  sancte Pater omnipotens eterne Deus, qui inter omnia necessaria que per Ihm Xpm Dominum nostrum procreari iussisti, non minimam gratiam conferre dignatus es sali, ut ex illo possint uniuersa condiri, que hominibus ad escam per eumdem Filium tuum Dominum nostrum procreasti. Te supplices exoramus, ut hoc sal digneris aspicere, quatenus ex Maiestatis tue uirtute contra omnes spiritus immundos uigorem possit accipere. Expellat ab hoc Ecclesie signo, et ab omni loco ubi fuerit tua inuocatione aspersum, quidquid potest esse pestiferum, et exhibeat plenum salutis effectum, deterreat omnia prestigia  uel portenta inimici et omnium monstrorum genera, longius faciat effugari. Grauedines omnes, phantasiasque compescat, et per signum crucis Filii tui Domini nostri Ihu Xpi tutelam fidelissimam desiderantibus prestet. Per eumdem.



EXORCISMUS AQUAE.

Discede immunde spiritus ab omnibus quibus fides nostra usura est religionis officii sacramentis. Nec pretendas culpam criminis, qui agnoscis potentiam saluatoris. Non est meriti confidentia sed precepti, licet ipsa potestas mysterii . . . Te igitur per communem Dominum aque creatura conuenio, ut conseruare motum sensibilitatis intelligens, subiici seruicio quo placare Deum nitimur non recuses, omnem a te demonum communionem, omne collegium  iniquitatis expurges, totam phantasmatis labem, capax Dominice protectionis extermines, ut gratia sanctificationis adepta, tuo nostroque pariter creatori deseruiens, omnem spirituum prauorum nequitiam ab hoc Ecclesie deiicias, et in quocunque loco fueris aspersa, sancte copiam benedictionis inducas. Prestante ipso Domino redemptore nostro Ihu Xpo, qui cum Patre et Spiritu sancto uiuit et regnat in secula seculorum, amen.



BENEDICTIO AQUAE.

Benedic Domine hanc aquam benedictione celesti, et assistat super eam etc. ut in pontificalis de benedictione campane.


Hic mittatur sal in aquam.

 Fiat hec commixtio et consecratio salis et aque in nomine Patris et Filii et Spiritus Sancti.


Oratio post commixtionem.

Omnipotens eterne Deus, qui nobis a te conditam creaturam aque uiuide distinxisti, ut liquorem simplicem ad lauacrum, salsam soliditatem preberes ad condimentum, quatenus et sordida possent ablui, et fatua imbui, quo et noxia tollerentur et originalis corrigeretur error ad uiam salutis. Te officii nostri functionem immeriti deprecemur, ut hec salis et aque in tuo nomine facta permixtio, clementie tue dono sanctificetur, ad purificandum hoc ecclesie signum, quodque ministerialiter baptismo commodum, culpe inimicum sapientie aptum, errori prestas aduersum, sancti Spiritus tui sanctificatione  reddas sanctificatum, nec ullo contagio reddatur inmundum, quod tua fieri credimus maiestate beatum, sed ita per te plenum prebeat sanctificationis effectum, ut ubicunque inuocato tuo nomine manu fuerit emissum, uel modo quolibet assumtum expulsis et explosis omnibus insidiis contrarie potestatis non solum diabolica machinamenta ex eodem loco fugata deficiant, sed etiam sanctorum angelorum  custodia semper inibi mansura consistat, te prestante omnipotente Deo, qui cum Filio tuo et Spiritu sancto regnas in secula seculorum, amen.

Post hec cantantur psalmi isti: Lauda anima mea Dominum. Laudate Dominum quoniam bonus. Lauda Hierusalem Dominum. Laudate Dominum de celis. Cantate Domino canticum. Laudate Dominum in sanctis eius. Qui dum cantantur lauet pontifex signum de aqua benedicta et sale benedicto cum oleo sancto cruces in eo faciendo et dicat hanc orationem: Deus qui per beatum Moysen legiferum tubas argenteas fieri precepisti etc. ut in pontificali usque ad illa uerba: Ante sancte crucis in eo depictum uexillum. ubi hec oratio finitur, omissis illis, que in pontificali adduntur. cui flectitur omne genu etc.

 Tunc extergat illud cum linteo mundo et cantatur antiphona: uox Domini super aquas, Deus Maiestatis intonuit. Dominus super aquas multas. Psal. uox Domini in uirtute. usque ad finem psalmi cum Gloria.

Post hec tangat illud cum chrysmate a foris septies, intus quater et dicat hanc orationem: Omnipotens sempiterne Deus, qui ante arcam federis, etc. ut in pontificali.

Tunc ponatur in incensorio ignis et thimiamatus et mirra, et erigatur signum super incensorium, ut totum illum fumum colligat et dicatur antiphona. Deus in sancto uia tua, quis Deus magnus sicut Deus noster. uiderunt te aque Deus. usque ad finem psalmi cum Gloria.

Omnipotens Dominator Xpe, quo secundum assumtionem  carnis dormiente in naui, dum oborta tempestas maria conturbasset: te protinus excitato et imperante dissiluit. Tu necessitatibus populi tui, benignus succurre, tu hoc tintinnabulum sancti Spiritus rore perfunde, ut ante sonitum illius semper fugiat inimicus, inuitetur ad fidem populus Xnus, hostilis terreatur exercitus, confortetur in Domino per eum populus euocatus, atque sicut per Dauidicam cytharam delectatus desuper descendat Spiritus sanctus, atque ut Samuele crinigero agnum mactante in holocausto suo rex eterni imperii fragore aurarum turbam repulit aduersantem, ita dum huius uasculi sonitus transit per nubila ecclesie tue conuentus consoletur, manu seruentur angelica fruges, credentium mentes et corpora saluet protectio  sempiterna. Per te Saluator mundi.



MAIOR  BENEDICTIO AQUAE ET SALIS. 

Deus in adiutorium meum intende, cum Gloria. A. Hec est generatio. Ps. Domini est terra. Afferte Domino. Ipsum. A. Secundum magnam misericordiam. Ps. Miserere mei Deus secundum. Deinde  letaniam. Kyrie eleison. Xpeeleison. Xpe audi nos. Sca Maria ora pro nobis. Deinde Dominus uobiscum. et cum spiritu tuo.

Or. Deus cuius antiqua miracula etiam in omni seculo coruscare sentimus, dum quod uni populo persecutione Aegypti ad liberandum dextere tue potentia contulisti. Id in salutem gentium per aque regenerationem operaris, presta ut in Habrahe filios et in Hisraheliticam dignitatem totius mundi transeat plenitudo. Per Dnm.


Lectio Epistole beati Pauli apost. ad Corinthios.

Fratres nolumus autem uos ignorare quoniam patres nostri omnes sub nube fuerunt, et omnes mare transierunt, et omnes in Moyse baptizati sunt, in nube, et in mari, et omnes eamdem escam spiritalem  manducauerunt, et omnes eumdem potum spiritalem biberunt. Bibebant autem de spiritali, consequente eos petra, petra autem erat Christus. Or. Adiutor in oportun. u\. quoniam non in finem.


Secundum Mattheum.

In illo tempore dixit iehsu discipulis suis. uos estis sal terre: quod si sal euanuerit, ad nichilum ualet ultra, nisi ut mittatur foras et conculcetur ab hominibus. uos estis lux huius mundi. Non potest ciuitas abscondi super montem posita. Neque accendunt lucernam, et ponunt eam sub modio sed supra candelabrum, ut luceat omnibus qui in domo sunt. Sic luceat lux uestra bona coram hominibus, ut uideant bona uestra opera, et glorificent Patrem  uestrum, qui est in celis.



BENEDICTIO AQUAE.


Dominus uobiscum. Oremus.

Exorcizo te creatura aque per Deum uiuum, per Deum sanctum, per Deum totius creature, ut te mundam exhibeas contra omnem morbum, atque insidias inimici, ut ubicunque aspersa fueris, sit propitio Deo domus ipsa defensa, sicut defense fuerunt domus Hebreorum per signum sanguinis agni. Sic defendantur Domine domus famulorum famularumque tuarum per aspersionem huius aque. In ipsius nomine te exorcizo aqua, qui uerbo suo fontes emanare precepit. In ipsius nomine te exorcizo, qui filios Isrel per medium mare eduxit. In ipsius nomine te exorcizo, qui super te suis pedibus ambulauit.  In ipsius nomine te exorcizo, quem Ioannes in te baptizauit, ut omnis spiritus erroris, et omnes fantasie demonum tua aspersione effugentur et separentur. Per uirtutem Domini nostri Iesu Xpi qui uenturus est iudicare.

 Alia. Exorcizo te creatura aque in nomine Dei Patris omnipotentis, et in nomine Domini nostri Iesu Xpi, ut omnis immundus spiritus et incursio Satane separetur ab hac creatura aque. Proinde ergo efficere aqua exorcizata ad effugandum omne fantasma inimici, et ipsum inimicum eradicare et explantare. In nomine Dei Patris omnipotentis, et in nomine Domini nostri Iesu Xpi, qui uenturus.

Alia. Te autem creatura aque adiuro per Deum uiuum, per Deum sanctum, per eum te adiuro, qui te in principio separauit ab arida. Adiuro te per Deum uiuum, qui fontes paradysi emanare precepit, et in quatuor fluminibus exire iussit, et totam terram rigare precepit. Adiuro te per eum, qui in te Neaman Syrum a sua lepra mundauit, et per manus  Helisei prophete inmissione dulcorauit. Efficere ergo aqua sancta, aqua benedicta, aqua lauans sordes, et mundans peccata. Adiuro te per Deum uiuum, ut te mundam exhibeas, nec in te aliquam fantasiam retineas; sed efficiaris fons exorcizatus, ut ubicunque aspersus fueris, siue in domo, siue in angulis cubiculorum, siue in agro, siue super homines, siue super pecora, uel iumenta, uel si quis ex te gustauerit, fias ei defensaculum uite, remedium sanitatis. Ipse quoque diabolus elongetur et effugetur, tamquam elongatum est celum a terra, lux a tenebris, iustum ab iniusto, dulce ab amaro, sic separetur ille spiritus immundus ab omni habitatione famulorum famularumque Dei, uel ab his  locis, ubi hec unda respersa fuerit, per uerbum et uirtutem Domini nostri Iesu Xpi. Qui uenturus est.



BENEDICTIO AQUAE.

Exorcizo te creatura aque in nomine Dei Patris omnipotentis, et in nomine Domini nostri Iesu Xpi Filii eius, ut fias aqua exorcizata ad effugandam omnem potestatem inimici. Et ipsum inimicum eradicare et explantare ualeas cum angelis suis apostaticis. Per uirtutem Domini nostri Iesu Xpi. Qui uenturus est.

Alia. Deus qui ad salutem humani generis maxima queque sacramenta, etc.



BENEDICTIO SALIS.

Exorcizo te creatura salis per Deum uiuum, per Deum uerum etc.



BENEDICTIO SALIS.


Exorcizo te creatura salis per Deum uiuum, per Deum sanctum, per Deum totius creature, qui te per Heliseum prophetam in aquam mitti iussit ut sanaretur sterilitas aque, qui diuina uoce oris sui locutus  est ad discipulos suos dicens: uos estis sal terre: qui per apostolum suum Paulum dicere dignatus est, Sit sermo uester sapientie sale conditus, ideoque efficere sal exorcizatus, ad euacuandum et expellendum inimicum, et omnem uirtutem putredinis eius. In nomine Domini nostri Ihu Xpi. Qui uenturus est iudicare uiuos et mortuos.

Alia. Benedic omnipotens Deus hanc creaturam salis tua benedictione celesti in nomine Domini nostri Ihu Xpi, et in uirtute sancti Spiritus tui, ad effugandum inimicum, quam tu Domine sanctificando sanctifices, et benedicendo benedicas, fiatque omnibus accipientibus perfecta medicina permanens in uisceribus summentium. In nomine Dni nri Ihu Xpi. Qui uenturus est.

 Alia. Deus inuisibilis, Deus inestimabilis, qui per cuncta diffusus es, pietatem tuam et misericordiam per sanctum et tremendum Filii tui nomen supplices deprecamur, ut super hanc creaturam salis benedictionem tuam per potentiam inuisibilis operationis infundas, ut iumenta, que necessitatibus humanis tribuere dignatus es, cum ex eadem acceperint, uel gustauerint, hec benedictio et sanctificatio tua inlesa reddat, et ab omni temptatoris incursu te protegente custodiat. P.


Alia.

Immensam clementiam tuam omnipotens eterne Deus humiliter imploramus, ut hanc creaturam salis, quam in usum generis humani tribuisti benedicere et sanctificare tua pietate digneris, ut sit  omnibus sumentibus sanitas anime et corporis; ut quidquid eo tactum uel respersum fuerit, careat omni immunditia, omnique impugnatione spiritalis nequitie. Per.



BENEDICTIO AMBORUM PARITER.


Hic sufflat ter et miscet.

Deus cui super Cherubim et Seraphim sublimi throno sedenti omnis profunditas abyssi, omnis latitudo perspicua est. Deus cuius eternis legibus omnis natura concluditur. Deus cuius uoluntati quidquid resistit infirmum est, quidquid seuit inimicus et immundus spiritus tuis sermonibus sanctis euictum est. Deus qui malignorum destruis uires, et aduersantia per famulos tuos temptamenta inimici extinguis. Te Domine supplices exoramus, ut ad defensionem  nostram placatus aspicias, et salis et aque huius creaturam gratie tue benedictione sanctifices, et necessariis purificationibus facias efficaces, ut quidquid fuerit liquore eius aspersum, ab omni immunditia spirituum immundorum uacuum fiat et liberum. Nihil ibi pestilentia morbidum, nichil ullius terroris sit inquietum, omne illic demonium, omnem aduersariam potestatem per huius creature tue salis et aque aspersionem deprecatio tue inuocationis expellat. Nec ullas ibi diaboli ministrorumque eius insidias nocere aut ledere permittas, ubi de tuo auxilio presumitur et uirtus tui nominis inuocatur. Per.

Alia. Presta quesumus Domine tuum salubre remedium  super hanc creaturam salis et aque, ut ubicunque intercesserit, ad anime et corporis proficiat sanitatem. Per.

Alia. Aeterne Domine Deus omnipotens officii nostri functione immeriti deprecamur, ut hec salis et aque permixtio, in nomine clementie tue sanctificata, cum per nostras fuerit manus emissa, uel quolibet modo assumta, expulsis cunctis machinamentis demonum ex eodem loco fugata deficiant, et sanctorum angelorum custodia semper inibi mansura consistat. Per Dnm.

Dominus uobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et iustum est.


Prefatio

 Domine Deus celi et terre, cuius uirtuti subiecta sunt uniuersa, cuius uerbo procurata sunt omnia, submitte Spiritum tuum sanctum super hanc creaturam aque, ut fiat aqua sanctificata in nomine Dei Patris, et Filii, et Spiritus sancti. Ipsa te cognouit altissima salus et respector tuus aqua. Ergo humiles exoramus, ut exaudias et miserearis precibus nostris, ut ubicunque aspersionis et purificationis te iubente aspersa fuerit hec aqua, habeat ibi domus gaudium, spem, honorem perpetuum, ut omnis maliuoli inuidia expellatur et separetur, per uirtutem Domini nostri Iesu Christi quem laudant angeli, et non cessant clamare dicentes. Sanctus, Sanctus, Sanctus, Dominus Deus sabaoth.


Oremus.

 Preceptis salutaribus moniti et diuina institutione formati audemus dicere. Pater noster. Libera nos quesumus Domine ab omnibus malis preteritis, presentibus, et futuris, et custodi nos in omni opere bono, per liberatorem Dominum nostrum Iesum Christum Filium tuum, qui tecum uiuit et regnat. Credo in Deum.



BENEDICTIO AMBORUM PARITER.

Deus inuicte uirtutis auctor, et insuperalis imperii Rex etc.



BENEDICTIO MINOR SALIS ET AQUAE.

Exorcizo te creatura salis per Deum uiuum, per Deum uerum, per Deum sanctum, per Dominum qui te per Heliseum etc.



BENEDICTIO SALIS ET AQUAE. 


Deus in adiutorium meum intende. Domine ad adiuuandum me festina. cum Gloria Patri. Kyrie eleison. Xpe el. Kyrie el. Pater noster. Credo in Deum. Et letania sequitur si uis. Benedictio Salis. Exorcizo te creatura salis in nomine Dei Patris omnipotentis, et in caritate Dni nri Ihu Xpi, et in uirtute Spiritus sancti. Exorcizo te per Deum uiuum, per Deum uerum, qui te ad tutelam humani generis procreauit, et populo uenienti ad credulitatem per seruos suos consecrari precepit. Proinde rogamus te Dne Deus noster, ut hec creatura salis in nomine Trinitatis efficiatur salutare sacramentum ad effugandum inimicum: quod tu Domine sanctificando  sanctifices, et benedicendo benedicas, ut fiat omnibus accipientibus perfecta medicina permanens in uisceribus eorum in nomine Dni nri Ihu Xpi. Qui uenturus.

Lectio libri Regum. In diebus illis. Dixerunt uiri ciuitatis ad Helyseum. Ecce habitatio ciuitatis huius optima est, sicut tu ipse perspicis, sed aque amarissime sunt, et terra sterilis. At ille ait: Afferte mihi uas nouum, et mittite in illud sal. Quod cum attulissent, egressus ad fontem aquarum misit in eum sal, et ait: Hec dicit Dominus: Sanaui aquas has, et non erit in eis ultra mors, neque sterilitas. Sanate sunt ergo aque usque ad diem hanc iuxta uerbum Helysei, quod locutus est. Secundum Iohan.  . In illo tempore. uidit Iohannes Iesum uenientem ad se et ait: Ecce Agnus Dei, ecce qui  tollit peccata mundi. Hic est enim de quo dixi: Post me uenit uir, qui ante me factus est, quia prior me erat, et ego nesciebam eum. Sed ut manifestaretur in Isrel, propterea ueni in aqua baptizans. Et testimonium perhibuit Iohannes dicens: Quia uidi Spiritum descendentem quasi columbam de celo, et mansit super eum. Sed qui misit me baptizare in aqua, ille mihi dixit: Super quem uideris Spiritum descendentem super eum, hic est, qui baptizat in Spiritu sancto. Et ego uidi, et testimonium perhibui, quia hic est Filius Dei.



BENEDICTIO AQUAE.

Exorcizo te creatura aque per Deum uiuum, per Deum sanctum, per Deum totius seculi creatorem, ut mundam te exhibeas contra omnem morbum  atque insidias inimici, ut ubicumque aspersa fueris, sit propitio Deo detensa domus ipsa, sicut defense fuerunt domus Hebreorum per signum sanguinis Christi, sic defendatur Domine domus famulorum famularumque tuarum. In ipsius nomine te exorcizo, qui filios Isrel per medium mare eduxit. In ipsius nomine te exorcizo, qui super te pedibus suis ambulauit. In ipsius nomine te exorcizo, quem Iohannes in te baptizauit, ut omnis spiritus erroris et omnes fantasie demonum per hanc aquam aspersionis effugentur et separentur per Xpm Dominum nrm, qui uenturus est iudicare.

Alia. Presta Domine tuum salutare remedium super hanc creaturam salis et aque, ut ubicunque intercesserit, ad anime et corporis proficiat sanitatem.  Per Dnm nrm. Hic suffla ter in modum crucis, et misces salem et aquam, et dices his uerbis.

Exorcizo te creatura salis per Deum uiuum, qui te per Heliseum prophetam in aquam mitti iussit, qui diuina uoce ore suo locutus est ad discipulos suos, dicens: uos estis sal terre. Qui per apostolum Paulum dixit Cor uestrum sale conditum sit; ideoque efficere sal exorcizatum ad expugnandum inimicum et omnem incursum demonis per uirtutem et nomen Dni nri Ihu Xpi. Qui uenturus est iudicare seculum, et te inimice per ignem. Dominus uobiscum.  Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et iustum est.


Prefatio.

uD. et iustum est equum et salutare nos tibi semper et ubique gratias agere Dne Deus celi et terre, cuius uirtuti subdita sunt uniuersa, cuius uerbo procreata sunt omnia; supermittendo supermitte Spiritum sanctum super hanc creaturam aque, ut fiat aqua sanctificata in nomine Patris, et Filii, et Spiritus sancti. Ipsa te cognoscat altissima salus et respector perpetuus. Ad quem humiles oramus et petimus, ut exaudias et miserearis precibus nostris, ut ubicunque aspersionis et purgationis, te iubente, aspersa fuerit hec aqua, habeat domus illa  gaudium, spem, honoremque perpetuum, ut omnes maliuoli et inuidi expellantur et separentur. Iterato te alloquar aqua, qui lucis similitudinem habes. Tu sub celo, tu super celum, tu sub terra, tu super terram. Super te inuoco nomen sanctum, atque mirabile Dei, qui te sua potentia suspendit super celos, congregauit in terra, miscuit in mari: qui te archanis, et limpidis atque uelocibus uentis pluere precepit, et ad usus hominum carnis lauacrum dedit, et sitientibus potum subministrauit, super quam etiam Spiritus Domini ferebatur sed etiamnum fertur. Adiuro te per uocem tonitrui corruscantis, et per uirtutem tremendi celestis regis. Adiuro te per lignum mysterii, de quo aqua percussa statim dulcis facta est. Adiuro te per eum, qui omnia creauit, ne  contempnas uocem humilitatis mee, sed expellas omnem umbram, omnem satanam, et omnes machinationes diabolicas spirituum immundorum siue biothanatum,  siue errantium, siue ex inuocatione magice artis, siue precantatorum argumenta, siue draconum, siue uolucrum et uiperarum, quia imperat tibi Dns Ihs Xps Filius Dei uiui, ut mox cum aspersa fueris in nomine Dei omnipotentis sabaoth siue in domo, siue in uineis, siue in pecoribus, suis in seminatis campis, siue in qualicumque creatura, siue in potu data fueris homini ualetudine detento, et a maligni infestatione percusso, mox expellas, et excludas omnem malignum, ut possit homo uelocius saluus fieri per uirtutem et nomen Dni nri Ihu Xpi, qui neque dici, neque scribi, neque computari potest, cui nomen  est Deus. Qui per angelum tuum Domine fontem Agar ostendisti, et ex eo Ismahel sitientem potasti: qui pueri Abrahe in Mesopotamia preces audisti, et omnia desideria cordis eius implesti: qui famulum tuum Moysen in deserto petram percutere, et ex ea aquam producere, et populum rigare iussisti: qui aquam amaram immisso ligno dulcorasti, ita benedicere digneris hanc aquam in nomine Patris et Filii et Spiritus sancti, ut ubicunque aspersa fuerit in tuo nomine omnes iactationes seuas inimici expellas. Illud etiam rogamus, ut sicut ad domum Raguel  angelum Raphel mittere dignatus es, et Asmodeum demonium colligauit, simili beneficio domui huic prestes, ut mox, cum aspersa fuerit nunquam illic uel in anima uel in eadem domo consistentibus habeat aliquam potestatem, sed confusus et districtus abscedat. Per Xpm Dnm nrm, per quem maiestatem tuam.



BENEDICTIO SALIS.

Sancte Dne creator omnium creaturarum, et totius nature artifex, et unus magister gignentium, origo nationum, utilitasque uirtutum, cuius prouidentia in hac quoque creatura liquentes aquas celesti igne solidasti, ut hec cetera humanis usibus admixta condiret, et in longiorem usum incorrupta seruaret; da ei Dne exorantibus nobis eam ex tua benedictione  substantiam, ut cuiuscumque uiscera penetrauerit, effuget ex his atque depellat quidquid erroris, confusionis, malignitatis fraudes diabolice temptationis infuderint, omni hostis nri infestatione depulsa, id in homine tantum quod a te factum est relinquatur.

Alia. Domine sancte Pater omnipotens eterne Deus, te suppliciter deprecamur, ut benedicere digneris hanc creaturam salis, quam in usum humani generis tribuisti, ut qui ex ea gustauerint, non moriantur in eternum, sed te sapiant, in te roborentur, atque ad eterna dona per tuam gratiam uenire mereantur, in nomine Dni nri Ihu Xpi, qui uenturus est.



BENEDICTIO SALIS AD PECORA.

 Deus inuisibilis et inestimabilis, qui per cuncta diffusus es, pietatem tuam et misericordiam per sanctum et tremendum Filii tui nomen supplices deprecamur, ut in hanc creaturam salis benedictionem et potentiam inuisibilis operationis infundas, ut iumenta, que necessitatibus humanis dignatus es tribuere cum ex eadem acceperint, uel gustauerint, hec benedictio et sanctificatio tua illesa reddat, et ab omni temptatoris incursu te protegente custodiat. Per.

Alia. Defende Domine pecora per hanc creaturam salis a lupis rapacibus, a latronibus, a morbo, a mortibus, a laqueis diaboli, ab omni infirmitate, a temptatione, a malitia, ab odio, ab inuidia, a malo homine, a malis eloquiis ,  a malis oculis, a ueneficiis, ab omni temptatione sacrare et saluare digneris Domine pecora nostra, et omnia quadrupedia, que morbo et infirmitate uexantur per hanc creaturam salis in nomine tuo Pater, Filiique tui Ihu Xpi et Spiritus sancti. Qui in Trinitate perfecta.



BENEDICTIO SALIS ET AQUAE AD SPARGENDUM IN DOMO.

Domine sancte Pater omnipotens instaurator et conditor omnium elementorum, qui per Xpm Dnm Filium tuum hanc creaturam salis inter cetera esse iussisti, te deprecamur Domine, ut hanc creaturam salis et aque benedicere digneris, ut ubicunque aspersa fuerit, omnis spiritus immundus effugiat, ne  ulterius in eo loco habeat potestatem commorandi. Per.

Alia Oratio. Presta Domine per hanc creaturam aspersionis  sanitatem mentis, integritatem corporis, tutelam salutis, securitatem spei, corroborationem fidei, hic et in eterna secula.



BENEDICTIO AQUAE AD SPARGENDUM.

Deus qui ad salutem humani generis etc.

Item alia. Exorcizo te creatura salis et aque in nomine Dei Patris omnipotentis, et in nomine Ihu Xpi Filii eius, et Spiritus sancti, omnis uirtus aduersarii, omnis incursio diaboli, omnisque inimici potestas eradicare et effugare ab hac creatura aque per Deum uerum, per Deum uiuum, per Deum sanctum,  et Dnum nrm Ihm Xpm, ut efficiaris aqua benedicta, ut ubicunque effusa fuerit, uel aspersa siue in domo, siue in agro, effuges omnem fantasiam, omnem potestatem inimici: Spiritus sanctus habitet in domo hac. Per Dnm nrm. Qui uenturus.



ITEM EXORCISMUS SALIS ET AQUAE SUPER INFIRMOS SCI GREGORII PAPAE. 

Deus in adiutorium meum intende. Tribus uicibus cum Gloria. Kyrie el. Pater noster. Credo in Deum. Lectio libri Regum. In diebus illis dixerunt uiri ciuitatis ad Heliseum. Ecce habitatio ciuitatis huius optima est, sicut tu ipse prospicis, sed aque amarissime sunt et terra sterilis. At ille ait: Afferte  mihi uas nouum, et mittite in illud sal. Qui cum attulissent, egressus ad fontes aquarum, misit in eum sal et ait: Hec dicit Dominus: Saluaui aquas has, et non erit ultra in eis mors, neque sterilitas. Sanate sunt ergo aque usque ad diem hanc, iuxta uerbum Helisei, quod locutus est in Dom. Secundum Ioan. In illo tempore uidit Ioannes Iesum uenientem ad se et ait: Ecce Agnus Dei, ecce qui tollit peccata mundi. Hic est de quo dixi: Post me uenit uir, qui ante me factus est, quia prior me erat, et ego nesciebam cum. Sed ut manifestaretur in Israhel, propterea ego ueni in aqua baptizans. Et testimonium perhibuit Iohannes dicens: Quia uidi Spiritum descendentem quasi columbam de celo, et mansit super eum, et ego nesciebam eum. Sed qui  misit me baptizare in aqua, ille mihi dixit: Super quem uideris Spiritum descendentem et manentem super eum, hic est, qui baptizat in Spiritu sancto. Et ego uidi et testimonium perhibui, quia hic est Filius Dei.



BENEDICTIO SALIS.

Exorcizo te creatura salis in nomine Dei Pa+tris omni+potentis, et in caritate Domini nostri Iesu Christi, et in uirtute Spiritus sancti: Bene+dico te per Deum ui+uum, per Deum ue+rum, qui te ad tutelam humani generis procreauit, et populo uenienti ad credulitatem per seruos suos consecrari precepit. Proinde rogamus te Domine Deus noster, ut hec creatura salis, in nomine sancte Trinitatis efficiatur  salutare sacramentum ad effugandum inimicum: quam tu Domine sanctificando sanctifices, et benedicendo benedicas, ut fiat omnibus accipientibus perfecta medicina permanens in uisceribus eorum in nomine Dni nri Ihu Xpi qui uentur.



BENEDICTIO AQUAE.

Exorcizo te creatura aque per Deum ui+uum, per Deum sanctum, per Deum totius mundi creatorem, ut mundum te exhibeas contra omnem morbum, atque insidias inimici, ut ubicunque aspersa fuerit sit propitio Deo defensa domus. Sicut defense fuerunt domus Hebreorum per signum sanguinis Christi, sic defendatur Domine domus famularumque tuarum. In ipsius nomine te exorcizo, qui uerbo suo fontes emanare precepit. In ipsius nomine te exorcizo,  qui filios Isrel per medium mare eduxit. In ipsius nomine te exorcizo, qui super te suis pedibus ambulauit. In ipsius nomine te exorciso quem Iohannes in te baptizauit, ut omnis spiritus erroris et omnes fantasie demonum per hanc aquam aspersionis effugentur et separentur per Xpm Dnm nrm qui uentur.

Alia. Presta Dne tuum salutare remedium super hanc creaturam sa+lis et a+que, ut ubicunque intercesserint ad anime et corporis proficiant sanitatem. Per Xpm. Hic sufflat ter in modum crucis; et miscens salem, et dic. Exorcizo te, creatura salis per Deum ui+uum, per Deum ue+rum, per Deum san+ctum, per Deum, qui te per Heliseum prophetam in aquam mitti iussit: qui diuina uoce, ore suo,  locutus est ad discipulos suos dicens: uos estis sal terre; qui per apostolum Paulum dixit, Cor uestrum sit sale conditum. Ideoque efficere sal exorcizatum ad expugnandum inimicum et omnem incursum demonis per uirtutem et nomen Dni nri Ihu Xpi qui uenturus est. Dominus uobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et iustum est. uD. et iustum est equum et salutare Domine Deus celi et terre cuius uirtuti subdita sunt uniuersa, cuius uerbo procreata sunt omnia, supermittendo supermitte Spiritum tuum sanctum super hanc creaturam aque, ut fiat aqua sanctificata. In nomine Pa+tris et Filii et Spiritus + sancti. Ipsum te cognoscimus altissima salus et respector perpetuus, ad  quem humiles oramus et petimus, ut exaudias et miserearis precibus nostris, ut ubicunque aspersionis et purgationis, te iubente, aspersa fuerit hec aqua, habeat sibi domus gaudium, spem, honorem perpetuum, ut omnes maliuoli, inuidi expellantur, et separentur. Iterato te alloquor aqua, que lucis similitudinem habes: tu sub celo, tu super celum: tu sub terra, tu super terram. Super te inuoco nomen sanctum atque mirabile Dei, qui te sua potentia  suspendit super celos, congregauit in terra, miscuit in mari: qui te archanis et limpidis, uelocibus uentis pluere precepit, et te ad usus hominis lauacrum carnis dedit, sitientibus potum per te subministrauit, super quem etiam Spiritus Domini non solum ferebatur, sed etiam fertur. Adiuro te per Spiritum Dei uiui. Adiuro te per uocem tonitrui coruscationis tremende celestis regis. Adiuro te per lignum mysterii de quo aqua percussa statim dulcis facta est. Adiuro te per eum, qui omnia creauit, non contempnas uocem humilitatis mee, sed expellas omnem umbram, omnem satanam, et omnes machinationes diabolicas spirituum immundorum, siue errantium: siue ex inuocatione magice artis, siue precantorum argumenta, siue draconum et omnium uolucrum et  uiperarum. Imperet tibi Dominus noster iehsu Christus Filius Dei uiui, ut mox cum aspersa fueris in nomine Dei omnipotentis sabaoth, siue in domo, siue in uineis, siue in pecoribus, siue in seminatis campis, siue in qualicunque creatura, siue in potu data fueris homini inualitudinem detinenti, a maligni infestatione percusso, mox expellas, et excludas omnem malignum, ut possit homo uelocius saluus fieri per uirtutem et nomen Dni nri Ihu Xpi, qui neque dici, neque scribi, neque computari potest: cui nomen Deus, qui per angelum tuum Domine fontem Agar ostendisti, et ex eo Ismelem sitientem potasti. Qui pueri tui Abrahe in Mesopotamia preces exaudisti, et omnia desideria cordis eius implesti: qui famulum tuum Moysen in deserto petram percutere,  et populum potare iussisti: qui aquam amaram immisso ligno dulcorasti; ita benedicere digneris hanc aquam in nomine Pa+tris et Filii et Spiritus + sancti, ut ubicunque aspersa fuerit in tuo nomine omnes iactationes seuas inimici expellas. Illud etiam rogamus te Domine, ut sicut domum Raguel angelum Raphahel mittere dignatus es, et Asmodeum demonem colligauit, simile Domine beneficium domui huic prestes, ut mox cum aspersa fuerit, numquam illic uel in anima, uel in eadem domo consistentibus habeat aliquam potestatem, sed confusus et districtus abscedat. Per.



EXORCISMUS AQUAE.

Exorcizo te creatura aque. Ut supra.

 Alia. Deus qui ad salutem humani gen. Ut sup.

Deus inuicte, etc. Ant. Asperges me. Psal. Miserere.


Oratio post aspersionem aque.

Prestes  Domine per hanc creaturam aspersionis sanitatem mentis, et corporis integritatem, tutelam salutis, securitatem spei, corroborationem fidei, hic et in eterna secula seculorum. Amen.





BENEDICTIO CEREORUM. III Non. Febr. Ypapanti.  Ad sanctam Mariam.


 Domine Deus omnipotens creator celi et terre rex regum Dominus dominantium, exaudi nos famulos tuos clamantes et orantes ad te. Precamur te, Domine sancte Pater omnipotens eterne Deus, qui omnia ex nichilo creasti, et iussu tuo per opera apum hunc liquorem ad perfectionem cere euenire fecisti, et qui hodierna die petitionem iusti Simeonis implesti, te humiliter deprecamur, ut has can+delas ad usus hominum, et sanitatem corporum et animarum siue in terra siue in aquis per inuocationem sancti tui nominis, et per intercessionem sancte Marie genitricis tue, cuius hodie festa deuote percolimus, et per preces omnium Sanctorum tuorum bene+dicere et sanctificare digneris, ut hec plebs tua illas in manibus honorifice portans, te cantando,  teque laudando, tu exaudies uoces illius, de celo sancto tuo et de sede maiestatis tue. Propitius sis omnibus clamantibus ad te, quos redemisti precioso sanguine tuo, qui uiuis et regnas per omnia secula seculorum. Amen. Dominus uobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et iustum est. uere dignum et iustum est, equum et salutare. Quia per serenissimam ac placidissimam stellam genitricem tuam, cuius sacratissimum nomem per ineffabile et inenarrabile meritum stella maris interpretatur, humanum genus illuminare lignatus es. Pro hoc maxime gaudio hodierna die ouantes, et has candelas in manibus nostris uenerabiliter ferentes, et incessabili uoce clamantes, ut pro dulcissimo  amore, et clementissima intercessione tue digne genitricis semperque uirginis nos indignos, sed tamen pretioso sanguine tuo redemptos te eterno ac uero lumine facias clementer perfrui. Per.

Oremus. Omnipotens sempiterne Deus, qui hodierna die Unigenitum tuum ulnis sancti Symeonis in templo tuo sancto suscipiendum presentasti, tuam supplices deprecamur clementiam, ut hos cereos, quos nos tui famuli in tui nominis magnificentia suscipientes gestare cupimus bene+dicere et sancti+ ficare atque lumine superne benedictionis accendere digneris: quatinus eos tibi Dno Deo nostro offerendo, digni, et sancto igne tue dulcissime caritatis succensi in templo sancto glorie tue representari mereamur. Per.

 Tunc diuidantur candele per singulos, et accendatur, stantibusque omnibus in eodem loco cantatur hec anthiphona.

Ant. Aue gratia plena Dei genitrix uirgo, ex te enim ortus est Sol iusticie, illuminans que in tenebris sunt. Letare et tu senior iuste, suscipiens in ulnas liberatorem animarum nostrarum, donantem nobis resurrectionem.

Oratio. Exaudi quesumus Dne plebem tuam, et que extrinsecus annua tribuis deuotione uenerari, interius assequi gratie tue luce concede. Per.

Tunc primum exeuntes inde procedant usque ad crucem cantando Ant. Responsum accepit Symeon a Spiritu sancto. Non uisurum se mortem nisi uideret Christum Dominum. Et cum inducerent puerum in  templum, accepit eum in ulnas suas et benedixit Deum, et dixit: Nunc dimittis Domine seruum tuum in pace. uersiculi.

Qui sine peccato templi est oblatus ad aram.

A nobis clemens crimina queque demat.

Quod chorus uatum uenerandus olim Spiritu sancto cecinit repletus, in Dei factum genitrice constat esse Maria Qui sine peccato.

Hec Deum celi Dominumque terre uirgo concepit, peperitque uirgo, atque post partum meruit manere inuiolata. Qui sine.

Quem senex iustus Symeon in ulnis in domo sumpsit Domini gauisus. Ob quod optatum proprio uideret lumine Christum. Qui.

Tu libens uotis, petimus precantis, regis eterni  genitrix, faueto, clara que celsi retinens Olimpi regna petisti. Qui.

Sit Deo nostro decus et potestas. Sit salus perpes, sit honor perennis. Qui poli summa residet in arce trinus et unus. Qui.

Oratio. Illumina Domine quesumus populum tuum, et splendore glorie tue cor eius semper accende, ut Saluatorem suum, et incessanter agnoscat, et ueraciter apprehendat. Per eundem.

Tunc procedentes inde ueniant ad altare sancte Marie canendo. Ant. Adorna thalamum tuum Sion, et suscipe regem Christum. Amplectere Mariam, que est celestis porta. Ipsa enim portat regem glorie. Noui luminis subsistit uirgo, adducens manibus  filium ante luciferum. Quem accipiens Symeon in  ulnas suas predicauit populis Dominum eum esse uite et mortis, et Saluatorem mundi. Oratio. Oremus. Da quesumus populo tuo Domine inuiolabiliter fidei firmitatem ut qui unigenitum tuum in tua tecum gloria sempiternum in ueritate nostri corporis natum de matre uirgine confitentur, et presentibus liberentur aduersis, et mansuris gaudiis inserantur. Per. Indeque incipiente cantore Ant. Cum inducerent puerum. Ps. Benedictus. Oremus. Perfice in nobis quesumus Domine gratiam tuam, qui iusti Symeonis exspectationem implesti, ut sicut ille mortem non uidit priusquam Christum Dominum uidere mereretur, ita et nos uitam obtineamus eternam. Per eundem  .




 Aue gratia. u\. Suscepimus etc. Dns uobiscum.


Oremus:

Erudi  quesumus Domine plebem tuam; et que extrinsecus annua tribuis deuotione uenerari, intrinsecus assequi gratie tue lucem concede. Per Dum nostrum.

Domine Deus creator celi et terre, rex regum et Dominus dominantium, exaudi indignos famulos tuos, clamantes et orantes ad te: precamur etc.

Deus Pater omnipotens, lumen indeficiens, conditor omnium luminum! exaudi nos, et bene+dic hoc lumen, quod a te sanctificari atque benedici rogantes offerimus, ut accendamur et illuminemur igne claritatis tue; et sicut igne illuminasti Moysen, ita quesumus ut illumines corda, et sensus nostros, et  mittere digneris sanctum angelum tuum Raphahelem: ut qui euulsit et repulit a Sara et Tobia demonem mortiferum infestantem, conterat illum, et disperdat de cunctis habitationibus colentium Dominum, de basilicis, de domibus, de angulis, de lectulis, de refectoriis, de uniuersis locis in quibuscunque famulantes Domino habitant, et requiescunt, dormiunt, uigilant, ambulant, consistunt; nec amplius ualeat inquietare, uel pauores inmittere super illos, quos sancti crismatis tui unctio fecit esse munitos.

Bene+dico te cera in nomine sancte Trinitatis: ut sis exterminatio diaboli, et omnium contubernalium eius. Per cum, qui uiuit et regnat Deus per omnia secula seculorum. Amen.

 Adesto supplicationibus nostris omnipotens Deus!  et has candelas tua bene+dictione perrunde; quatenus fidelis populus eas in manibus portans non solum exteriori lumine gaudeat, sed cecitate cordis repulsa, sic lumen, quod in tenebris lucet, apprehendat: ut nequaquam a uia ueritatis aberret. p. D. n. l. Ch. F. t. q. tec. u. et r. in u. Sp. S. D. per om. sc. Amen.

    Dominus uobiscum etc. Sursum corda etc.
    Gratias agamus Dno etc.
    uere dignum etc. eterne Deus.


Fons, et origo totius lucis, qui mundum illuminasti lumine tue claritatis, mittendo nobis unigenitum tuum per uterum intemerate uirginis; et quem longe ante promisisti Prophetarum oraculis, temporibus nouissimis ipsum misisti lucem, populis  sedentibus in tenebris, in regione umbre mortis in ipso claritas exorta est eis: Tu quoque benedictione tua digneris bene+dicere has candelas Nomini tuo preparatas; qui nos transtulisti a potestate tenebrarum in lucem, et regnum dilecti filii tui, per quem exortum est in tenebris lumen rectis corde, et gaudium salutis eterne. Et qui iustum Simeonem fideli replesti exspectatione, ut non prius uideret mortem, antequam Christum Domini uideret indutum carne: totius mundi lumen et salutare; ipse nos lumine tue claritatis sic repleas, ut omnes infidelitatis tenebras a nobis repellas; et sicut hodie seruum tuum dimisisti in pace, ita nos in pace tue sancte Ecclesie digneris gubernare: ut portum quietis eterne ualeamus intrare, quatenus radiis ut  lucis perfusi  ibi in die iusti Examinis leti cum ymnidicis Angelorum choris ualeamus uidere faciem indefessi solis. Per eundem. D. n. I. Ch. F. t. q. t. u. et reg. in unit. Sp. S. D. per o. secla seclum. Amen.


Deinde aspergantur, thurificentur, distribuantur.

Ant. Lumen ad Reuelation. etc. u\ Accipiens Simeon puerum in manibus: gratias agens benedicit Dominum.

Omnipotens sempiterne Deus! qui unigenitum tuum ante tempora de te genitum, sed temporaliter de Maria uirgine incarnatum, lumen uerum, et indeficiens ad depellendas humani generis tenebras, et ad incendendum lumen fidei et ueritatis in mundum misisti; concede propitius, ut sicut exterius corporali, ita etiam interius luce spirituali mereamur irradiari.  Per eund. Christ.





BENEDICTIO CINERUM.


 Dominus uobiscum. Oremus.

Deus, qui humilitate flecteris, et satisfactione placaris; aurem tue pietatis inclina precibus nostris,  et capitibus seruorum tuorum norum cinerum aspersione ac tactis  effunde propitius gratiam tue  bene+dictionis: ut eos et spiritu compunctionis repleas; et que iuste postulauerint, efficaciter tribuas,  et concessa perpetua stabilitate manere intacta decernas. Per  .





BENEDICTIONES PALMARUM.



+ BENEDICTIO SUPER RAMOS PALMARUM.



Bone Redemptor noster Domine, qui ad passionem redemptionis nostre spontaneus adpropinquas, cum Tibi ramis arboreis certatim sternitur uia, et triumphatricibus palmis cum uoce laudis occurritur, quesumus Maiestatem tuam diuinam, ut oris nostri confessionem atque corporis in ieiunii humiliatione libens suscipias, et fructum nostre uiriditatis habere concedas, ut sicut illi intui fuerunt obuiam cum arboreis uirgis egressi, ita nos te redeunte in secundo aduentu cum palmis uictorie mereamur occurrere leti. Per Dnum.



BENEDICTIO DP. PALMAE ET OLIuAE.

 Omnipotens et misericors Deus, pretende nobis misericordiam tuam, ut quod sperantes ad te petimus, te donante consequi mereamur. Per.

Alia. Petimus te sancte Pater omnipotens eterne Deus, ut respicere digneris super hanc creaturam oliue etc.

Alia. Omnipotens sempiterne Deus, qui dispersa congregas etc.

Alia. Deus, qui Filium tuum Iesum Christum Dominum nostrum pro salute nostra etc.

 Te inter cetera mirabilium tuorum precepta laudare + et benedicere, qui Lamech semen iustum  dedisti Ne; cui reuelasti per Spiritum aquas diluuii, futura cognoscens; cuius arcam ad nostram saluationem testaretur mater Ecclesia, de qua emissa columba uolans spiritualis  oliue fructuosum surculum retulit, quam ad se reuertentem Ne gaudens suscepit; quam ad se reuertentem cum spiritali  fructu libenter suscepit, de cuius rami unctione Iacob electi titulum erexit Domino, uotum uouit et oleum desuper fudit. Hec est indictio rami illius manantis de celis gratie seu et populi uasa replentis. Hec est gratia, que et uiduam benedixit in oleo; hec est indictio rami illius plantati secus decursus aquarum, cuius folium non defluit, per quod quotidie per lauacrum baptismatis Ecclesia procreatur,  et nostra delentur peccata. Hec est tua Domine plantatio bona ualde, et tu es uita et resurrectio mortuorum, qui quadriduanum Lazarum resuscitasti a mortuis; propterea et turba cum ramis palmarum obuians tibi clamabat: Osanna benedictus qui uenit in nomine Domini rex Isrel; quapropter quesumus Domine clementiam tuam, ut nos famulos tuos, qui huius rei gratiam et fidem ueritatis percepimus, eruas de ore inferni, et adiutorio gratie tue nobis tribuere digneris, ut iuste et pie sancteque uiuentes, cum Electis et Sanctis tuis facias habere consortium. Per Chr.



BENEDICTIO PALMARUM.



Deus omnipotens qui pro salute generis humani de celo descendisti ad terras, et appropinquante hora passionis tue Hierosolymam in asino uenisti, et a turbis rex nominari, ab eis laudari uoluisti, bene+ dicere dignare hos palmarum ceterarumque frondium ramos, ut omnes qui eos accipiunt ita benedictionis tue dono repleantur, quatinus et in hoc seculo hostis antiqui temptamenta superare, et in futuro cum palma uictorie, et fructu bonorum operum tibi ualeant apparere. Per Dnm nrm.


Alia Benedictio.

Omnipotens sempiterne Deus, qui in diluuio Ne famulo tuo ostendisti effusione per ora columbe gestantis  ramos oliue pacem terre redditam nunciasti; te supplices deprecamur ut hanc creaturam quam ante conspectum glorie tue offerimus ueritas tua sancti+ficet, ut eam deuotus populus suscipiens, benedictionis tue gratiam consequi mereatur. Per.

Alia. Omnipotens eterne Deus mundi creator et redemtor qui nostre liberationis et saluationis gratia ex summa celis arce descendere, carnem sumere ac passionem subire dignatus es, quique sponte propria loco eiusdem appropinquans passionis a turbis cum ramis palmarum obuiantibus benedici, laudari, et rex benedictus in nomine Domini ueniens, eleuata uoce appellari uoluisti, tu nunc nostre laudationis confessionem acceptare et hos palmarum ac florum ramos bene+dicere et sancti+ficare digneris, ut quicunque  in tue seruitutis obsequio exinde aliquid tulerit celesti bene+dictione sancti+ficetur, remissionem peccatorum et uite eterne premia percipere mereatur, per te Saluator mundi qui uiuis et regnas in secula seculorum. Amen.


Alie orationes in die Palmarum ad flores benedicendos uel Palmas.

Deus qui Filium tuum Iesum Xpm Dnm nrm pro salute nostra in hunc mundum misisti etc.


Alia oratio

Omnipotens sempiterne Deus, qui de celis ad terram descendere dignatus es, et ad passionem uoluntatis tue uenire uoluisti, ut humanum genus per tuum sanguinem pretiosum liberares, qui in monte Oliueti misisti discipulos tuos, et precepisti  asinam et pullum subiugalem cum eis addducere, quia tu Deus dignatus es super eam ascendere, et pueri Hebreorum cum ramis palmarum in occursum tibi uenerint, te laudantes et dicentes: Osanna filio Dauid benedictus qui uenit in nomine Domini rex Israhel Osanna in excelsis. Qui Ne in archa super undas diluuii gubernasti, et ipse ex ea columbam dimisit, ut perspiceret mundum, et reuersa ipsa ad eum ore suo ramum oliue proferebat, et ex ea nascitur unctio. Unde Iacob erigens lapidem in titulum, et ex ramis oliuarum oleum benedictionis in cacumen tituli infundit, unde unxit reges et prophetas tuos oleo. Proinde te rogamus omnipotens Deus ut benedicas hos ramos oliuarum, quos tui famuli in suis  manibus sunt suscepturi, et uenientes in occursum tuum te benedicentes et dicentes, benedictus qui uenit in nomine Domini rex Israhel Saluator mundi qui uiuis et regnas in secula seculorum.

Alia. Deus qui dispersa congregas et congregata restauras, qui populis tuis etc.

Alia. Adhuc petimus Domine sancte Pater, ut respicere digneris super hanc creaturam oliue uel arborum quam ex ligni materie producere iussisti, qua columba rediens ad archam proprio detulit ore, benedicere et sanctificare digneris, ut quicunque ex ea acceperint accipiant sibi ad defensionem anime et corporis: fiat Domine nobis ad salutis remedium tue gratie sacramenta. Per Dnm.



DOMINICA IN PALMIS AD SANCTUM IOHANNEM IN LATERANIS.



Imprimis legitur Euangelium secundum Mattheum. In illo tempore cum adpropinquassent Iherosolym. Deinde sequitur benedictio palmarum uel aliorum frondium. Deus cuius Filius pro salute generis humani de celis descendit ad terras, et appropinquante hora passionis sue Hierosolymam in asino uenire et a turbis rex appellari ac laudari uoluit, bene+dicere dignare hos ramos palmarum ceterarumque frondium, ut omnes qui eos laturi sunt, hic et in futuro cum palma uictorie et fructu bonorum operum ualeant apparere. Per eundem.

Alia. Deus qui per oliue ramum pacem terre nuntiare iussisti, presta quesumus etc.

 Alia. Omnipotens sempiterne Deus, qui Dnm nrm Ihm Xpm hodierna die super pullum asine etc.


Exorcismus frondium.

Exorcizo te omnis creatura foliorum  uel frondium in nomine Patris omni+potentis, et in nomine Iesu Chri+sti Filii eius, omnis uirtus aduersarii omnisue exercitus diaboli et omnis spiritus inimici, omnisque incursio demonum eradicare et explantare ab hac creatura, ut hanc gerentes, et ad Dei gratiam festinantes non inquietare, non illudere presumas, interdico tibi per Dnum nrm Ihm Xpm qui uent.

Oremus. Deus qui Filium tuum unigenitum pro redemtione nostra dignatus es dirigere, ut populum tuum ab initio in peccati profundo dimersum a morte  reuocares ad uitam, et chirographo letali deleto sanguine Filii tui gentibus innouares regnum. Deus qui dispersa congregas et congregata conseruas, qui populis obuiam Christo ramos portantibus benedixisti, bene+dic etiam hos ramos palme et arborum, quos tui famuli ad nominis tui benedictionem fideliter suscipiunt, ut in quocunque loco introducti fuerint, benedictionem tuam consequantur, ut omni aduersa ualetudine effugata, dextera tua protegat, quos redemit. Per eundem.

Dominus uobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et iustum est. Prefatio. uere dignum et iustum est, equum et salutare, Domine  sancte Pater omnipotens eterne Deus. Mundi conditor omniumque creaturarum mirabilis dispositor etc. Diuidentibus ministris ramos per populum clerus decantet. Ant. Turba multa. cum psalmo Cantate Domino. primo. et Gloria Patri.


Oratio in Choro post acceptos ramos.

Adiuua Domine fragilitatem plebis tue, ut ad uotiuum magne festiuitatis effectum intercedente beato Albano martyre tuo  , et corporaliter gubernata recurrat, et ad perpetuam uitam te miserante perueniat. Per.


Ad Processionem.

Ant. Occurrunt turbe. Alia Ant. Ante quinque dies solemnis Pasche. Alia. Cum audisset populus. Alia. Collegerunt pontifices. Unus autem ex ipsis. Alia. Cum appropinquasset. uersiculi. Gloria laus.   Sequitur salutatio puerorum ad crucem. Ant. Pueri Hebreorum. R\. Ingrediente Domino. u\. Cum audissent  .



BENEDICTIO IN PALMIS.


Ant Sitientes. u\. Attendite. Gloria. Dominus uobiscum.  Omnipotens sempiterne Deus qui Dnm nrm Ihm Xpm hodierna die super pullum, etc.


Lectio libri Exodi. c. Xu, u. 22.

In diebus illis: Egressi sunt filii Isrel in desertum Sur: ambulaueruntque tribus diebus, etc. usque ad u\. 2. seq. Capitis. R\. Collegerunt Pontifices et Pharisei, etc.


Init. Euang. secundum Marcum:

Cum appropinquaret iehsu Ierosolyme, et uenisset Bethanie ad montem oliuarum; tunc misit duos ex discipulis suis, et dixit illis: Ite in Castellum, etc. c. 11. usque ad u. 11.


Dns uobiscum. in directum.

Deus, cuius filius pro salute generis humani de  celo descendit ad terras; et appropinquante hora passionis sue Hierosolymam in asino uenire, et a turbis rex appellari uoluit; bene+dicere dignare hos palmarum, seu ceterarum frondium ramos: ut omnes, qui eos laturi sunt, ita benedictionis tue dono repleantur, quatenus et in hoc seculo hostis antiqui temptamenta superare, et in futuro cum  palma uictorie, et fructu bonorum operum tibi ualeant apparere. Per eund., etc.

Deus, qui Filium tuum unigenitum pro redemtione nostra dignatus es ad nos dirigere, ut populum tuum in peccati profundo ab initio demersum a morte ad uitam reuocares, et chyrographo letali deleto sanguine Filii tui gentibus innouares regnum. Deus, qui dispersa congregas, et congregata conseruas; qui populis obuiam Christo ramos portantibus benedixisti; bene+dic etiam hos palmarum et ceterarum frontinm ramos, quos tui supplices ad nominis tui gloriam fideliter suscipiunt; ut in quocunque loco allati fuerint, inibi manentes tuam benedictionem consequantur: et omni aduersa ualitudine fugata dextera tua protegat quos redemit. Per eundem,  etc.

Deus qui per oliue ramum pacem terre nuntiari iussisti, presta quesumus: ut hos palmarum, ceterarumque frondium ramos ita tua celesti benedictione sanctifices; ut omnibus locis, ad que portati fuerint, contra antiqui hostis insidias pacem et benedictionem ualeant sine fine conferre. Per, etc.

Bene+dic Domine quesumus hos palmarum, sed oliuarum ramos; etiam Domine deprecamur: ut predicta arborum germina ita sancti+ficare digneris, ut loca, ad que portata fuerint, sanctificata efficiantur: quo omnis iniquitas seu illusio demonum abscedat, et tua nos semper dextera protegere dignetur. Per D. n. I. Ch. F. t. qui t. u. et r. etc. per omnia secula seculorum. Amen.

Dominus uobiscum

Et cum spiritu tuo.
Sursum corda. 	Habemus, etc.
Gratias agamus, etc. 	Dignum, etc.

uere dignum et iustum est, etc. eterne Deus. Conditor mundi, omniumque creaturarum mirabilis dispositor, qui inter ipsa mundi primordia, cum ex nichilo cuncta conderes; ligna quoque fructifera et diuerso usui congrua terram producere iussisti; ac post maledictum interdicte arboris uniuersa nobis per obedientiam unigeniti tui in benedictionem conuertisti: bene+dic etiam hos multigenarum arborum ramos, inter quas precipue arbor oliue pinguedine cuncta precellit; per quam etiam cum crimina mundi diluuio quondam expiarentur diffuso, columba ramum eiusdem deferens pacem terris redditam  nuntiauit: nec non et innocens turba Spiritu sancto afflata, unigenito tuo Domino nostro Iesu Christo pro totius mundi salute passuro obuiam currens, palmarum, et huius arboris ramos abscidens, ac uestigiis eius substernens iam quasi triumphatorem de mortis principe ostendebat.

Te Domine suppliciter deprecamur: ut qui annua deuotione eiusdem Redemptoris nostri sacratissimam passionem preuenire nitimur; ipso adiuuante palmam uictorie tenentes, atque oleo misericordie intrinsecus refulgentes, in eius sancta resurrectione premium uite et immortalitatis coronam percipere mereamur. Per eund. Dom.





BENEDICTIO OLEI.



IN CeNA DOMINI.
.


Ipso die sonentur campane ad Missam. et ad ceteras horas, sicut mos est diebus sollemnibus, ut omnes ueniant ad Ecclesiam, in qua Chrisma mos est consecrari, et sic sileant usque in sabbatum sanctum. Presbiteri uero et ceteri clerici, hora tertia induant se uestimentis sollemnibus, et diaconi dalmaticis, atque subdiaconi albi sericis induantur, et stent in ordine suo, singuli in Ecclesia exspectantes, usque dum ueniat domnus Pontifex cum processione plenaria ad Missam, sicut diebus sollemnibus solet, cum uII diaconibus et totidem subdiaconibus et ceroferariis et uII  cereostatis et duobus turribulis cum incensa. Cantor autem et scola statim ut iussum fuerit imponat introitum ad Missam: Nos autem gloriari. cum psalmo et Gloria. et uersu et Kyrie eleison.

Tunc dicat pontifex: Gloria in excelsis Deo. quo finito dicat orationem plenitur. sicut aliis diebus, Pax uobis. R\. Et cum spiritu tuo. Orat. Deus a quo et Iudas proditor. Tunc legatur epistola Pauli ad Corinthios:  Fratres conuenientibus uobis in unum. usque, ut non cum hoc mundo damnetur. Gr. Christus factus est. u\. Propter quod Deus. Ante Euangelium portentur candele et incensum sicut mos est, legitur Euangelium secundum Ioannem: In illo tempore. Ante diem festum Pasche sciens iehsu quia uenit hora eius. Usque, quemadmodum ego feci, uobis ita et uos faciatis. Perlecto Euangelio, facto ad populum sermone dicat pontifex: Dominus uobiscum. Et cum Sp. t. et Oremus. Deinde canitur offertorium Dextera Domini. Offerentibus presbiteris et ceteris qui uoluerint, tunc dicatur secreta. Ipse Tibi Domine, etc. 

Sequitur Prefatio, et dicat pontifex Te igitur ordine suo ubi usque dicitur Communicantes et diem  sacratissimum celebrantes, quo Dominus noster iehsu Christus pro nobis est traditus, sed et memoriam uenerantes. Sequitur: Hanc igitur oblationem seruitutis nostre et cuncte familie tue quam tibi offerimus ob diem in qua Dominus noster iehsu Christus tradidit discipulis suis corporis et sanguinis sui mysteria celebranda, quesumus Domine, ut placatus accipias et reliq. usque Qui pridie quam pateretur  pro nostra omnium salute hoc est hodie accepit panem in sanctas ac uenerabiles manus suas.

Tunc offeratur pontifici oleum de ampullis quas offerunt populi ad unguendos tam infirmos quam energumenos, et in ultimo antequam dicatur, Per quem hec Domine semper bona creas, exorcizet et benedicat illud tam ipse quam omnes presbyteri qui assunt, ut tantum possit a circumstantibus audiri.



EXORCISMUS OLEI.

Exorcizo te inmundissime spiritus omnisque incursio satane et omne fantasma, in nomine Patris, et Filii, et Spiritus sancti, ut recedas ab hoc oleo, ut possit effici unctio spiritalis ad corroborandum templum Dei uiui, ut in eo possit Spiritus sanctus habitare, per nomen Dei Patris omnipotentis, et per  nomen dilectissimi Filii eius Domini nostri Iesu Christi. Et non peragatur conclusio.

Alia. Emitte Domine Spiritum tuum paraclitum de celis in hanc pinguedinem oliue, quam de uiridi ligno producere dignatus es ad refectionem corporis, ut tua sancta benedictione sit omni tangenti unguentum salubre medicina celestis, tutamen mentis et corporis, ad euacuandos omnes dolores, omnesque infirmitates, omnemque egritudinem mentis et corporis, unde unxisti sacerdotes, reges, et prophetas, et martyres. Chrisma tuum perfectum Domine nobis a te benedictum permanens in uisceribus nostris. In nomine Domini nostri I. Ch.  .

Tunc dicatur: Per quem hec omnia, etc. Preceptis salutaribus moniti et diuina institutione formati  audemus dicere: Pater noster. Et oleum reportetur et in loco suo conseruetur. Missa uero in ordine suo agatur, usque dum benedictiones episcopales soluantur.

Tunc communicet solus pontifex ante altare, et diaconus ei offerat calicem et non frangat oblatas nisi eam solam unde ille communicat illo tantum in die. Postquam communicauerit, ponat diaconus calicem super altare. Deinde acceptam a subdiacono patenam ponat iuxta calicem de altare sinistro, et statim a duobus diaconibus utrumque cooperiatur de sindone munda, quam prius preparauerant in ora altaris e regione post corporalem expansam. Tunc Domnus episcopus uadat ad sedem suam cum diaconibus et exspectet.



DE CONSECRATIONE PRINCIPALIS CHRISMATIS.

Exspectante uero in sede sua pontifice ueniant ad  sacrarium XII presbyteri et ceteri clerici quantum opus sit ad deferendum cum omni decore oleum chrysmale, et oleum catecuminorum et neophytorum usque in ecclesiam ante episcopum. Sint enim idem parati presbyteri et cum eis ceteri clerici casulis et solemnibus uestimentis.

 Tunc duo accoliti accipientes duas ampullas, que ad chrysma et ad oleum catecuminorum consecrari debent, et procedant, et ordinent se illi presbyteri, et predicti clerici rite et ordinabiliter ita ut primum ambulent duo acoliti cum candelabris et ardentibus cereis. Deinde portentur due cruces et inter illas medium chrismale oleum. Post eas portetur euangelium, ut impleatur omne bonum. Postea sequantur bini et bini illi XII presbyteri testes et cooperatores eiusdem sacrosancti chrismalis mysterii. Tunc uero subsequantur pueri in laudem eiusdem mysterii concinentes hos uersus.

    Audi iudex mortuorum una spes mortalium.
    Audi uoces proferentum donum pacis preuium.
    u\. O Redemptor sume carmen temet concinentium.
     u\. Arbor feta alma lue hoc sacrandum protulit.
    Fert hoc prona prensens turba saluatori seculi.
    O Redemptor.
    u\. Stans ad aram imo supplex infulatus pontifex.
    Debitum persoluit omne consecrato chrismate.
    O Redemptor.
    u\. Consecrare tu dignare Rex perennis glorie.
    Hoc oliuum signum uiuum iura contra demonum.
    O Redemptor.
    u\. Ut nouetur sexus omnis unctione chrysmatis.
    Et medetur sauciata dignitatis gloria.
    O Redemptor.
    u\. Lota mente sacro fonte aufugantur crimina.
    Uncta fonte sacrosancta influant carismata.
    O Redemptor.
     Corde natus ex parentis aiuum implens uirginis.
    Presta lucem claude mortem chrismatis consortibus.
    O Redemptor.
    Sit dies hec festa nobis seculorum seculis.
    Sit sacrata digna laude nec senescat tempore.
    O Redemptor.


uenientibus autem eodem ordine in chorum et stantibus ad orientem uersis uersibusque finitis interdum ordinent se lectores, hostiarii, accoliti et subdiaconi, et stent in ordine suo secundum eorum gradum, ubi ascenditur ad altare tanti, ut subdiaconus sit sextus in eminentiori loco, et iuxta eum archidiaconus qui legebat, et ita inuolutam ampullam suscipientes per ordinem ut ascendat. Et ut peruenerit ad archidiaconum, ille perferat eam ita inuolutam ante pontificem.  Interim autem unus subdiaconus deferens uasculum cum balsamo alii diacono et ille pontifici.

Tunc ordinentur circa episcopum hinc atque hinc eadem candelabra et cruces et thuribula atque euangelium. Necnon et predicti presbyteri XII testes et  adiutores eiusdem mysterii, ita ut diaconi stent post dorsum episcopi, presbyteri uero a dextris et a sinistris. Cruces uero et cetera utrinque inter illos media. His ita constitutis conuertat se episcopus aut cui ille preceperit tam ad clerum quam ad populum, et faciat sermonem de confectione chrysmatis congruentem. Deinde conuertat se ad Orientem, et intret in consecrationem principalis chrysmatis. Et primo misceat balsamum cum oleo, deinde halat ter super illam ampullam, et dicat lenta uoce:

Exorcizo te creatura olei per Deum Patrem omnipotentem, etc.  Per omnia secula seculorum. Amen. Dominus uobisc. Et cum spiritu tuo. Sursum corda. Habemus ad Dnum. Gratias agamus Dno Deo nostro. Dignum et iustum est.  uere dignum et iustum est, equum et salutare. Nos tibi semper et ubique gratias agere, etc. 

Finita benedictione domnus Episcopus salutet Chrisma nudum et ministri qui iuxta eum sunt, et ita iterum per ordinem descendat, sicut ascendit. Et tenente ampullam accolito deferatur omnibus cooperta ad salutandum per ordinem, ut a nemine nuda uideatur. Hoc autem facto summo honore procuretur, usque dum altera ampulla ascendat et iterum descendat, ut ambe honorifice ad locum suum redeant.



EXORCISMUS OLEI.

Descendente autem ampulla cum Chrismate statim alia cum oleo catecuminorum cooperta ascendat sicut prior usque ante Episcopum. Et halat in ipsam ter sicut in priorem, sed tacite ordine quo supra delatam,  et imprimis faciat ei exorcismum, et benedicat eam quasi legens lectionem.

Exorcizo te creatura olei in nomine Dei Patris omnipotentis etc. 

Tunc dicat Dominus uobiscum. Deus incrementorum, etc. 

Tunc domnus Episcopus et qui iuxta eum sunt salutent eam et descendat per ordinem sicut altera, et deferatur omnibus ad salutandum, his ita peractis eodem ordine et decore quo ascenderant in ecclesiam redeant ambe ad sacrarium; tunc lauet pontifex manus et diaconi uadunt ad altare, et discooperiant sancta. Et pontifex ueniens ad altare diuidat oblatas ad frangendas, et communicet omnis populus ordine suo et sumat de ipsis oblatas integras ad seruandum  usque mane diei parasceue, de quibus communicent absque sanguine Domini, sanguis uero eadem die penitus consumatur. Et scola dicente Agnus Dei absque osculo et communione. Dominus iehsu. cum psalmo et gloria. Fractis autem oblatis communicent presbyteri primo, postea diaconi, et ceteri omnes. Et ita perficiatur Missa ordine suo. Ad Compl. Refecti uitalibus alimentis. Super populum. Concede quesumus Domine, ut perceptum nouis.

Et pontifex descendat in sacrarium mandans presbiteris quod uoluerit, tunc Chrisma nouum misceatur cum ueteri, si quid residuum sit, similiter et oleum, et ita diuidatur per presbiteros, et finita sunt ista.

Ad uesperum in cena Domini. Non dicatur Deus in  adiutorium. Sed antiph. Calicem salutaris. Ps. Credidi propter. Ant. Cum his qui oderunt. Ps. Ad Dominum. A. Ab hominibus iniquis. Ps. Eripe me. A. Custodi me a laqueo. Ps. Domine clamaui. A. Considerabam ad dexteram. Ps. uoce mea. Lectio non dicatur nec uersus. Sed antiph. Conantibus autem. Ps. Magnificat. Oratio ad uesperum. Deus cuius cenam sacratissimam ueneramur ut ea digni inueniamur, munda nos quesumus a sordibus peccatorum, qui ad insinuandum nobis humilitatis exemplum pedes tuorum dignatus es lauare discipulorum qui cum Deo Patre. Cum autem scola primum antiph. dicit. Calicem salutaris. Statim duo acoliti parati cum nigris casulis incipiant exspoliare altaria, usque dum finitur uespera postea tolluntur. A uespera autem huius  diei nuda sunt altaria usque in mane sabbati: Expletis omnibus procedit domnus Episcopus cum omni alacritate cum presbiteris et clero si uult ante uel post cibum ad locum ubi mandatum uult perficere. Unus ex subdiaconis cum Euangelio et pueri cum cruce et duobus cereis ardentibus et incenso, parati procedunt cum archidiacono in locum ubi fratres ad mandatum conueniunt. Et primo omnium legitur euangelium secundum Ioannem. Ante diem festum pasce. Deinde fratribus mutuo sese lauantibus cantantur antiph. de cena Dni. Cena facta dicit iehsu. Ps. Miserere mei. A. Postquam surrexit. Ps. Deus misereatur nostri. A. Si ego Dominus et magister. Ps. Quam dilecta. A. In hoc cognoscent. Ps. Domine exaudi. A. Dominus postquam. Ps. Beati immaculati. A. Diligamus  nos. Ps. Ecce quam bonum. A. Mandatum nouum. A. In diebus illis. A. Ante diem festum. A. uos uocatis me. A. Domine tu mihi lauas. Oratio post mandatum. Post lauacrum pedum, et post fractionem panis domnus Episcopus uel presbyter pronuntiat hos uersus: Suscepimus Deus misericordiam tuam in medio templi. Tu mandasti mandata tua, custodiri nimis. Tu lauasti pedes discipulorum tuorum. Opera manuum tuarum Dne non despicias in eternum.

Adesto Domine officiis nostre seruitutis, quia tu pedes lauare dignatus es tuis discipulis. Ne despicias opera manuum tuarum, que nobis retinenda mandasti, ut sicut hic exteriora abluuntur inquinamenta sic a te omnium nostrum interiora lauentur peccata,  quod ipse prestare dignetis qui uiuis, etc. Alia. Deus qui discipulorum tuorum pedes abluens pio affectu eis exemplum prebuisti, mandatumque dedisti. Concede propitius ut per obsequium mandatorum tuorum eorum obtentu de tuo letemur aspectu, quod ipse prestare. Alia. Annue misericors Deus, ut qui diuina precepta uiolando a paradisi felicitate decidimus, ad eterne beatitudinis redeamus accessum per tuorum custodiam mandatorum. Quod ipse prestare.



FERIA u. CeNA DOMINI.

Media nocte surgendum est, et tangitur signum, et post hec non tangitur nisi in nocte sanctum  Pasche ad matutinum; at uero ecclesia omni lumine  decoretur, et more solito Deus in adiutorium meum non dicant, nec Gloria. Nec Inuitatorium; sed cantor incipit in psalmis  antiphonam, sicut in antiphonarium  continetur; nec presbyter complet in fine orationem, sed tacite surgendum est, et lector benedictionem petat: et quando finit, non dicat. Tu autem, sed ex uerbis lectionum iubetur facere finem. Lectiones uero legantur tres de lamentatione Hieremie prophete, ubi dicit: Quomodo sedet sola ciuitas, usque Cogitauit Dnus dissipare murum filie Sion; tres de tractatu sancti Augustini in psalmo  Exaudi Deus orationem meam primo . Tres de apostolo ubi ait I. ad Corinthios cap. XI. Ego accepi a Dno, quod et tradidi uobis. uIIII psalmos. uIIII lectiones. uIIII responsoria, cum antiphonas   omnia complenda sunt. Sequitur matutinum: matutino completo non dicatur Kyrie eleyson, nec Et ne nos inducas in temptationem. Hora autem tertia ingressi sacrarium induuntur dalmaticis tam pontifex, quam omnes diaconi, uel omni ornamento, sedente pontifice in sella sua, et preparantur ampulle due cum oleo, quarum melior defertur pontifici, ut accepto balsamo et commiscitato cum oleo manu sua impleat eam, illam uero aliam ministri teneant plenam; et pontifex lotis manibus procedit cum septem cereostata  ad Missas  , dicta antiphona ad Introitum: Nobis autem glori  oportet. Sequitur Gloria in excelsis Deo.


Dicit orationem:

Deus a quo et Iudas reatus sui penam et confessionis,  etc. Legitur apostoli lectio: Fratres, conuenientibus uobis in unum, usque ut non cum hoc mundo dampnemur. Sequitur Grad. Chr9 factus est pro nobis obediens usque ad mortem. Legitur euangelium secundum Iohannem caput XIII. In illo tempore sciens Dnus quia uenit hora eius: usque quemadmodum ego feci uobis, ita et uos faciatis. Canitur offertorium: Dextera Dni. Sequitur super oblata: Ipse tibi quesumus Dne. Et dicit pontifex ordine suo usque ubi dicit: Communicantes et diem sacratissimum celebrantes, quo Dnus noster iehsu Christus pro nobis est traditus; sed et memoriam. Sequitur: Hanc igitur oblationem seruitutis nostre, sed et cuncte familie tue, quam tibi offerimus ob diem, in qua Dnus noster iehsu Christus tradidit discipulis  suis corporis et sanguinis sui mysteria celebranda, quesumus Dne ut placatus accipias. Qui pridie, quam pro nostra omnium salute pateretur, hoc est hodie, accepit panem in sanctas ac uenerabiles. Item in ultimo antequam dicatur: Per quem hec omnia Dne semper bona creas, leuantur de ampullis quas offerunt populis; et benedicit tam domnus papa, quam omnes presbyteri.



BENEDICTIO OLEI PRO INFIRMIS.

Emitte Dne Spiritum sanctum tuum quesumus, etc. Sequitur Per quem hec omnia. Qua expleta communicat episcopus solus ante altare, et diaconus confirmat  eum cum calice, illa tantummodo die, postquam communicauerit, ponit calicem super altare. Deinde acceptam a subdiacono patenam ponit iuxta calicem de latere sinistro, et statim cooperitur a duobus diaconibus utrumque de sindone munda, quam prius preparauerant in ore altaris e regione pontificis post corporalem expansum; et continuo duo acolyti inuolutas ampullas cum sindone alba serica, ita ut uideri possint, a medio tenent in brachio sinistro proiectis sindonibus super scapulam sinistram, ita ut pertingat scapulam dextram, quatenus possint dependentia retinere; a quibus sub humero stantibus uenit subdiaconus, et accipit ampullam commixtam una cum sindone, et dat eam archidiacono, et ille defert pontifici ante altare; tunc pontifex respiciens ad orientem, et  diaconus tenens ante ipsum ampullam in sinistro brachio reuolutam in sindone, ut supra diximus, et dicit pontifex: Sursum corda. R\. Habemus ad Dnm. Gratias agamus Dno Deo nostro. R\. Dignum et iustum est. Et intrat in consecrationem chrismatis excelsa uoce, sed antequanm benedicatur, halat ter in ampullam.

uD. et iustum est, equum et salutare, nos tibi semper et ubique gratias agere, Dne sancte Pater omnipotens eterne Deus; qui in principio et inter cetera, etc.



EXORCISMUS OLEI.

Deus incrementorum et profectuum spiritalium, etc. Qua expleta benedicit ampullam olei ordine quo supra delatam, et similiter halat in ipsa sed tacite, ampullam autem, que cum chrismate est, statim ut benedicta  fuerit, cooperitur, ut anima nuda uideatur, sed tenente eam accolito, omnes eam per ordinem salutent, quam Episcopus et diaconi prius nudam salutant. Hoc expleto, ablotis manibus Pontifex uenit ante altare, et communicat omnis populus ordine suo, et seruant de sancta usque in crastinum.



AD COMPLENDUM.

Refecti uitalibus alimentis, quesumus Domine Deus noster, ut quod tempore mortalitatis exequimur, inmortalitatis tue munere consequamur. Per. Ea uero die hora nona faciebat excuti ignem de lapide in loco foris basilica, si ibi oratorium habuerit, in porta ibi excutiunt; sin uero, in loco in quo considerauerit. Prior ita ut ex eo possit candela accendi; que candela in arundine debet poni, et a mansionario  Ecclesie uel loco ubi accenditur lampas; una seruetur usque in Sabbatum sanctum ad inluminandum cereum, qui eodem die benedicendus est ordine, quo in sacramentorum continetur. Ipsa uero die omnes diurnale officium insimul canunt. A uespere autem huius diei nuda sint altaria usque in mane Sabbato.



FERIA uI IN PARASCEuEN.

Media nocte surgendum est, dicuntur uIIII psalmi cum responsoriis; tres lectiones de lamentatione Hieremie prophete ab eo loco, ubi ait: Cogitauit Dnus dissipare, usque misericordie Dni multe. Tres de tractatu S. Augustini de psalmo LXIII. Tres de Apostolo ubi ait  ad Hebreos cap. u. Festinemus ergo egredi. Deinde sequitur Matutinum; lucerne extinguuntur; lumen autem ecclesie  ab initio cantus nocturni inchoatur extingui hoc tamen ordine, ut ab introitu ipsius ecclesie incipiat paulatim tutari, ut uerbi gratia, peracto primo nocturno uideatur eorum pars tertia esse extincta: medio nocturno iterum tertia; tertio uero expleto, exceptis septem lampadibus, nichil luminis relinquatur; que in matutino hoc ordine extinguantur; in initio psalmi primi sit custos semper paratus in loco dextre partis ecclesie prope lampadibus; at ubi audierit antiphonam tenens cannam in manu sua tutat lampadem unam; in fine psalmi ipsius aliam sinistre partis, sic una ex parte una, alia ex alia tutantur usque ad euangelium, in euangelio uero  tutatur in ecclesia lampas.

Hora tertia procedit Pontifex, uel qui uicem illius tenuerit in ecclesia statuta infra urbem, non tamen in maiore ecclesia; qui dum ueniens de sacrario processerit ante altare ad orandum super oratorium, sicut mos est, statim ut surrexerit, cum silentio ascendit ad sedem, quo sedente statim subdiaconus ascendit ad legendum, et post lectionem cantatur canticum: Dne audiui cum uersibus suis, et dicit Pontifex: Oremus: et Diaconus: Flectamus genua; et orat diutissime, et dicit Leuate, et dicit  quas ut finierit, omnes tacite exeunt foras; Presbyteri uero ecclesiarum siue de urbe, seu de suburbanis, uadunt per ecclesias suas, ut hoc ordine cuncta ad uesperum faciant, hoc tantum mutantes, ut  ubi Pontifex meminit apostolicum, ipsi nominent episcopum suum. Post orationes preparatur crux ante altare, interposito spatio inter ipsam et altare sustentata hinc inde a duobus accolitis; posito ante eam oratorio, uenit Pontifex, et adoratam deosculatur crucem; deinde Episcopi, Presbyteri, Diaconi, et ceteri per ordinem, deinde populus; Pontifex uero sedet in sede usquedum omnes salutent. Presbyteri uero duo priores, mox ut salutauerint, intrant in sacrarium, uel ubi positum fuerit corpus Dni, quod pridie remansit, ponentes eum in patenam, et subdiaconus teneat ante ipsos calicem cum uino non consecrato, et alter subdiaconus patenam cum corpore Dni; quibus tenentibus accipit unus presbyter patenam, et alter calicem, et defert super altare nudatum; Pontifex  uero sedet, dum persalutat populus crucem, nam salutante Pontifice uel populo crucem, canitur semper antiphona: Ecce lignum crucis, in quo salus mundi pependit, uenite adoremus. Dicatur psalmus CXuIII. qua salutata et reposita in loco suo descendit Pontifex ante altare, et dicit: Oremus: preceptis salutaribus  moniti, et diuina institutione formati audemus dicere: Pater noster qui es in celis. Sequitur: Libera nos quesumus Dne ab omnibus malis. Cum dixerint Amen. Sumit de sancta, et ponit in calicem nichil dicens, et communicant omnes cum silentio, et expleta sunt uniuersa, et dicit Pontifex: In nomine Patris et Filii et Spiritus sancti, pax tibi. R\. Et cum spiritu tuo. Et post paululum uespera dicit unusquisque priuatim, et sic uadunt ad mensam.



SABBATO SANCTO.

Media nocte surgendum est; dicuntur nouem psalmi cum responsoriis, tres lectiones leguntur de lamentatione Hieremie ab eo loco ubi dicit: Misericordie Dni multe, usque in finem. Deinde leguntur homilie sanctorum Patrum, ad ipsum diem pertinentes, et in  candelis accendendis uel extinguendis, sicut superius habetur. Post horam tertiam sabbato procedunt, qui baptizandi sunt, ad ecclesiam, et ordinantur per ordinem sicut scripti sunt, masculi in dextram, femine in sinistram, faciens crucem sacerdos in frontibus singulorum. Postea inposita manu super capita singulorum dicit:

Ipsa expleta tangit singulis nares et aures de sputo, et dicit: Epheta, quod est adaperire in odorem suauitatis. Tu autem effugare diabole, adpropinquabit enim iudicium Dei. Postea tangit de oleo sancto scapulas et pectus, et dicit: Abrenuntias satane? R\. Abrenuntio: et omnibus pompis eius: R\. et omnibus operibus eius? R\. Et ego te linio oleo salutis in Christo Iesu nostro propitiatus in uitam eternam,  pax tibi. Hac expleta, ambulet id circuitum inposita manu super capita eorum decantando excelsa uoce: Credo in Deum, uertit se ad feminas, et facit similiter. Postea dicitur eis ab archidiacono: Orate electi, flectite genua, et post paululum dicit: Leuate, complete orationem uestram in unum, et dicite amen; et respondent omnes amen. Iterum admonentur ab archidiacono his uerbis: Caticumini recedant; si quis caticuminus est, recedat; omnes caticumini exeant foras. Iterum dicit diaconus: Filii karissimi reuertimini in locis uestris expectantes horam, qua possit circa uos Dei gratia baptismi operari. Hora nona ingrediuntur in sacrarium sacerdotes et leuite, et induunt se uestimentis, cum quibus uigilias celebrare debent, et accenso cereo procedunt  omnes simul de sacrario cum ipso cereo in ecclesiam cum silentio, nichil canentes, et ponitur in candelabre ante altare, et unus diaconus rogat unum de sacerdotibus uel leuitis, qui ibidem reuestiti adstant, pro se orare; et ut surrexit, dicit ipse diaconus: Dominus uobiscum. R\. Et cum spiritu tuo. Et dicit orationem istam:





BENEDICTIONES uARIAE.



BENEDICTIO CEREI.


Expletis lectionibus statim ueniens unus minister, tenens ampullas in manibus suis, stans in dextro cornu  altaris; et tunc ascendit ipse precedens pontificem ad fontes; tunc deinde scola descendit ad fontes ad letaniam faciendam, expectantes parati pontificem; secundus  uero scole tenet uas aureum in manu sua sinistra super planetam, unde pontifex mittere debet chrysma in fontem, et iussi faciunt letaniam trinam. Deinde pontifex procedit cum omni decore, sustentatus a duobus diaconibus, et illa duo cereostata, que ante fuerant inluminata, semper ante ipsum procedunt usquedum omnia finierint; letania finita, facto silentio dicit pontifex: Dnus uobiscum. R\ Et cum spiritu tuo. Dicit: Oremus; et dat orationem.



BENEDICTIO FONTIS.

Omnipotens sempiterne Deus, adesto etc.



CONSECRATIO FONTIS.

Dnus uobiscum. R\. Et cum spiritu tuo. Sursum corda. R\. Habemus ad Dnm. Gratias agamus Dno Deo nostro. R\. Dignum et iustum est.

 uD. et iustum est, equum et salutare; Deus qui inuisibili potentia etc.

Unde bene+dico te creatura aque per Deum uiuum, per Deum uerum etc.

Signate illos; accedite ad benedictionem. Signent ipsos infantes in frontibus eorum patrini uel patrine de pollicibus suis dicentes: In nomine Patris et Filii et Spiritus sancti. Tunc uenit accolitus iterum faciens crucem in frontibus singulorum dicendo: In nomine Patris et Filii et Spiritus sancti, et inponit manum super eos, dans orationem excelsa uoce his uerbis:

Deus Abraham, Deus Isaac, Deus Iacob etc.

Ergo maledicte diabole recognosce sententiam tuam etc.

Et adnuntiat diaconus dicens: Orate electi, flectite  genua, et reliqua prius; et signant patrini uel matrine ut prius, et sequitur alius accolitus, super masculos facit crucem sicut prius fecit; et inponens manum suam super eos dicit:

Audi maledicte satanas adiuratur per nomen eterni Dei et saluatoris nostri filii Dei cum tua uictus inuidia tremens gemensque discede; nichil tibi sit commune cum seruis Dei iam celestia cogitantibus renuntiatoribus tibi a seculo, et beate inmortalitatis uicturis. Da igitur honorem aduenienti Spiritui sancto, qui ex summa celi arce descendens pro turbatis fraudibus tuis diuino fonte purgata pectora, idem sanctificando templum et habitum perficiat, et ab omnibus penitus noxis preteritorum criminum liberati serui Dei gratias perenni Deo referant semper,  et benedicant nomen eius sanctum in secula seculorum. Per.

Deus Abraham, Deus Isaac, Deus Iacob etc.

Ergo maledicte diabole, ut supra. Item dicit diaconus: Orate electi, et reliqua ut supra; et signant patrini uel matrine ut prius. Deinde tertius accolitus facit crucem in frontibus puerorum sicut anterior fecit, et inponit manum super capita eorum dicendo:

Exorcizo te inmunde spiritus etc.

Item super feminas faciens crucem ut superius, et inponit manum super capita earum dicendo:

Exorcizo te inmunde spiritus per Patrem et Filium et Spiritum sanctum, ut exeas et recedas ab his famulabus Dei; ipse enim tibi imperat maledicte  dampnate, qui ceco nato oculos aperuit, et quatriduanum Lazarum de monumento suscitauit. Ergo maledicte. Ut supra.

Aeternam ac iustissimam pietatem tuam etc.


Sequitur exorcismus.

Exorcizo te creatura aque in nomine Dei Patris omnipotentis, et in nomine Iesu Christi Filii eius, et Spiritus sancti. Omnis uirtus aduersarii, et omnis incursio diaboli, omne phantasma, omnis inimici potestas eradicare et effugare ab hac creatura aque. Unde exorcizo te creatura aque per Deum uerum, per Deum uiuum, per Deum sanctum, per Dnm nrm Iesum Christum, ut efficiaris aqua sancta, aqua benedicta, ut ubicunque effusa fueris, uel aspersa, siue in domo, siue in agro, effugias omnem phantasiam,  omnem inimici potestatem; Spiritus sanctus habitet in domo hac, per. Et miscetur sal et cinis faciens ter inde crucem super ipsa aqua. Dein deponis uinum mixtum cum ipsa aqua benedicta, et dicit hanc orationem: Creator et conseruator humani generis, dator gratie spiritalis, largitor eterne salutis; tu Dne mitte Spiritum tuum super uinum cum aqua mixtum, ut armata uirtute celestis defensionis ad consecrationem huius ecclesie uel altaris proficiant. Per Dnm.

Deinde faciens crucem cum digito suo de ipsa aqua in dextra parte per quatuor cornua altaris, inde latera cum hysopo adspergit septem uices canendo antiphonam: Adsperges me Dne hysopo et mundabor, lauabis me, et super niuem dealbabor. Ps. Miserere  mei Deus secundum: uadens in circuitu altaris, spargendo deinde in dextra parietes ecclesie usquedum ueniens ante altare spargens iterum desuper in circuitu altaris uel ecclesie canendo ant. Exurgat Deus et dissipentur inimici eius. Ps. Ipsum, usquedum ueniens iterum ante altare spargens desuper et in circuitu ecclesie canendo ant. Qui habitat in adiutorio altissimi, in protectione Dei celi commorabitur. Ps. ipsum, et mittit ex ministris aut clericis duos uel tres, qui extrinsecus ecclesie pariter una uice psallentes spargant.

Iterum ipse pontifex uadit de ipso altare spargendum per medium ecclesie in longum et in lato similiter crucem faciendo, siue per omne pauimentum spargendo, cum antiph. Domus mea domus orationis uocabitur.  u\. Narrabo nomen tuum fratribus meis, in medio ecclesie laudabo te. et Gloria. Et ueniens in medio ecclesie dicit: Oremus, et diaconus, flectamus genua. Leuate, et dicit orationem istam:

Deus, qui loca nomini tuo dicata sanctificas, effunde super hanc orationis domum gratiam tuam, ut omnibus hic inuocantibus te auxilium tue misericordie sentiatur, per. Iterum dicit: Oremus: et diaconus dicit: flectamus genua. Leuate. Sequitur oratio:

Deus sanctificationum omnipotens dominator, cuius pietas sine fine sentitur. Deus qui celestia simul et terrena complecteris, seruans misericordiam tuam populo tuo ambulanti ante conspectum  glorie tue; exaudi preces seruorum tuorum, ut sint oculi tui aperti super domum istam die ac nocte; hancque basilicam in honore Sancti ill. sacris mysteriis institutam clementissimus dedicat miseratus inlustra, proprio splendore clarifica, omnemque hominem uenientem adorare in hoc loco placatus admitte; propitius dignare respicere, et propter nomen tuum magnum, et manu forti et brachio extenso, in hoc habitaculo supplicantes libens protege, dignanter exaudi, ac eterna defensione conserua, ut semper felices semper tua religione letantes constanter in sancte Trinitatis fide catholica perseuerent; per Dnm.

Regenerationis ingressus in uere innocentie noua infantia renascatur. Per. Hac omni expleta fundit  chrysma de uasculo in fontem super ipsam aquam in modum crucis, et cum manu sua miscitat ipsum chrysma cum aqua, et spargit super omnem fontem, uel super omnem populum. Hoc facto omnis populus, qui uoluerit, accipit benedictionem in uasis suis de ipsa aqua, antequam ibi baptizentur paruuli, ad spargendum in domibus eorum, et uineis, et campis, et fructibus eorum. Deinde presbyter, aut diaconus etiamsi necesse fuerit, et accoliti discalceati induentes se aliis uestibus mundis uel candidis ingrediuntur in fontes intro aquam, et baptizantur primo masculi, deinde femine sub hac interrogatione: Sanctificetur et fecundetur fons iste in nomine Patris et Filii et Spiritus sancti. Credis in Deum Patrem omnipotentem creatorem celi et terre? R\. Credo. Credis  et in Iesum Christum Filium eius unicum, Dnm nostrum natum et passum? R\. Credo. Credis et in Spiritum sanctum; sanctam Ecclesiam catholicam; remissionem peccatorum; carnis resurrectionem, et uitam eternam? R\. Credo, Et acceptis infantibus de parentibus baptizant eos sub trina mersione, tantum sanctam Trinitatem semel inuocantes ita dicendo: Baptizo te in nomine Patris, et mergit semel: et Filii, et mergit iterum: et Spiritus sancti, et mergit tertio. Leuatis autem ipsis infantes in manibus suis offerunt eos uni presbytero; ipse uero presbyter faciens de chrysma crucem cum pollice in uertice eorum cum inuocatione sancte Trinitatis dicit: Deus omnipotens, etc.

Et sunt parati, qui eos suscepturi sunt, cum linteis  in manibus eorum, et accipiunt ipsos a presbyteris uel diaconibus, qui eos baptizarunt. Pontifex uero egredietur a fonte, habens compositam sedem in ipsa ecclesia ubi uoluerit, sedens in ea. Et deportantur ipsi infantes ante eum, et dat singulis stolam, casulam et chrysmale, et decem siliquas, et uestiuntur; induti uero ordinantur per ordinem sicut scripti sunt in circuitu, et dat orationem Pontifex super eos cum chrysma faciens crucem in frontibus eorum cum inuocatione sancte Trinitatis, et tradit eis septiformes gratias Spiritus sancti.


Oratio ad confirmandum.

Omnipotens sempiterne Deus, qui regenerare. Accipe signum crucis Christi in uitam propitiatus  eternam. Dicit: Pax tecum. R\. Et cum spiritu tuo. Ecce sic benedicetur omnis homo qui timet Dnm. Benedicat uos Dominus ex Syon, ut uideatis bona, que sunt in Hierusalem, omnibus diebus uite uestre.


Inde dicit:

Confirmat uos Pater et Filius et Spiritus sanctus, ut habeatis uitam eternam, et uiuatis in secula seculorum. Amen.

Hoc autem per omnia precauentes, ut hec non negligantur, quia tunc omnes baptismo legitimo Christianitatis nomine confirmantur. Interim uero scola iussa facit letaniam ante altare, prima septenas, et spatio facto faciunt alter quinas, iterum spatio facto faciunt trinas, et dum dicit Agnus Dei,  Magister scole dicit accendite; et tunc inluminatur ecclesia, et procedit Pontifex de sacrario, cum duo cereostata  stant sicut antea a dextris et a sinistris altaris. Letania expleta dicit Pontifex Gloria in excels. D. et orationem; deinde legitur Apostolus: sequitur All. Confitemini Dno. Sequitur tractus Laudate Dnm omnes gentes: Sequitur Euangelium. De uespere Sabbati ante Euangelium non portant lumen in ipsa nocte, sed tantum incensum. Non cantent Offertorium, nec Agnus Dei, nec Communionem, sed missam per ordinem. Illud autem de paruulis prouidendum est, ut postquam baptizati fuerint, nullum cibum accipiant, nec ablactentur antequam communicent Sacramento corporis Christi; et omnibus diebus septimane pasche ad missas procedant, et offerant  pro ipsis, et communicent omnes; hic autem supra scriptus ordine baptismi, sicut in hoc Sabbato pasche, sic et in Sabbato pentecosten omnimodis celebretur. Item in ipsa die diurnalem cursum separatim canunt. In ipsa nocte post gallorum cantum, matutino rumpente luce tenebras, surgentes in ecclesiam ueniunt, et mutua caritate se inuicem obsculantes, et dicant: Deus in adiutorium meum. Sequitur Inuitatorium cum All. Sequuntur tres psalmi cum antiphonis: Beatus uir. Quare fremuerunt. Dne quid multiplicati sunt. Sequuntur uero tres lectiones cum responsoriis. Prima lectio de Actibus apostolorum. Sequitur secunda et tertia de homiliis sancti Augustini. Sequitur Matutinum cum All.

Infra Albas Pasche super uenite: Surrexit Dominus  uere all. et tres psalmi per nocturnum inponuntur per singulas noctes usque in octauas pasche, id est.

Feria II. Cum inuocarem. uerba mea. Dne ne in ira tua.

Feria III. Dne Deus meus in te speraui. Dne Dnus noster. In Dno confido.

Feria Iu. Saluum me fac Dne. Usquequo Dne. Dixit insipiens.

Feria u. Dne quis habitabit. Conserua me Dne. Exaudi Dne iustitiam meam.

Feria sexta. Celi enarrant. Exaudiat te Deus. Dne in uirtute.

Sabbato. Dni est terra. Ad te Dne leuaui. Iudica me Dne quoniam ego in innocentia mea.

 Item a Pascha usque in octauas ad omnes cursus non cantatur responsorium, nec lectio recitatur, sed  pro uersu et responsorio cantatur. R\. Hec dies quam fecit Dn9, tantum prima, etc.





uERSUS IN CeNA DOMINI ET PARASCEuE, ET SABBATO SANCTO  .


 Qui prophetice promisisti ero mors tua o mors. Kyrie eleison. Domine miserere. Christus Dns factus est obediens usque ad mortem. uita in ligno moritur, infernum ac mortem spoliauit. Kyrie eleison. Qui expansis in cruce manibus traxisti omnia ade  secula. Kyrie eleison. III. Domine.



uERSUS FLAuII AD MANDATUM  .


uictori mortis inclita pangamus laude gloriam
Cum Patre et sancto Spiritu, qui nos redemit obitu. uictori.
Tellus ac ethra iubilent in magni cena principis.
Qui protoplasti pectora uite purgauit ferculo. uictori.
Hac nocte factor omnium potenti sat mysterio.
Carnem suam cum sanguine in escam transfert anime. uictori.
 A celsis surgens dapidus prebet formam mortalibus.
Humilitatis gratia Petri petens uestigia. uictori.
Pallet seruus obsequio cum angelorum Dominum
Ferendo lympham linteam cernit ceno procumbere. uictori.
Permitte Simon ablui, acta figurant mystica.
 Dum summus ima baiulo quid cinit seruet cineri. uictori.
Lauator thoris accubat, uerbique fauos agerat.
Quos inter hostem denotat necis qui dolos ruminat. uictori.
Tu ex lupe Iuda pessime fers agno misi basia.
Dans membra loris regia, que sorde tergunt secula. uictori.
Nexi soluuntur hodie carnis, cordisque carcere
Unguens sacratur crismatis spes inde crescit miseris uictori.



uERSUS IN PARASCEuE.


Popule meus quid feci tibi? Aut in quo contristaui te? Responde mihi? Quia eduxi te de terra Aegypti parasti crucem Saluatori tuo. Agios o Theos. Agios ischyros. Agios athanatos eleyson ymas. Sanctus Deus, Sanctus fortis. Sanctus immortalis miserere nobis. Qui eduxi te per desertum quadraginta annis, et manna cibaui te, et introduxi in terram satis optimam parasti crucem Saluatori tuo. Agios. Quid ultra debui facere tibi et non feci? Ego quidem plantaui te uineam meam speciosissimam, et tu facta es mihi nimis amara. Aceto namque sitim meam potasti, et lancea perforasti latus Saluatori tuo. Agios. Ant. Ecce lignum crucis in quo salus mundi pependit, uenite adoremus.  Ant. Dum Saluator mundi mortis supplicium pateretur in cruce, clamans uoce magna tradidit spiritum. Et ecce uelum templi diuisum est, monumenta aperta sunt. Terre motus enim factus est magnus, quia mortem Filii Dei clamabat mundus se sustinere non posse. Aperto ergo lancea militis latere crucifixi Domini, exiuit sanguis et aqua in redemtionem salutis nostre. O admirabile pretium cuius pondere captiuitas redemta est mundi, tartarea confracta sunt claustra inferni, aperta est nobis ianua regni. u\. Crux fidelis inter omnes arbor una nobilis. Nulla silua talem profert, fronde flore germinans. Dulce lignum, dulces clauos, dulce pondus sustinet. Crux f. Pange lingua gloriosi prelium certaminis. Et super crucis tropheum dic triumphum  nobilem. Qualiter redemtor orbis immolatus uicerit. Crux. De parentis protoplasti etc. Hymnus. uexilla. Ant. Crucem tuam. Ant. Tuam crucem.



ORATIONES IN PARASCEuE AD SALUTANDAM CRUCEM  .

Domine Iesu Christe Deus uerus de Deo uero, qui pro redemtione generis humani serpentina suasione decepti, mundum erroribus implicatum illuminare et crucis patibulum subire uoluisti, ut lignum ligno uinceres, et peccati hereditariam mortem morte potentissima superares. Exaudi me miserum et indignum prostratum ante oculos tue benignissime Maiestatis adorantem te, et benedicentem nomen tuum sanctum atque terribile, et  concede mihi te puro corde sapere, te laudare, te predicare, et per uexillum istud sancte crucis, quam hodie in tuo nomine adoraturus adueni, mentem meam corpusque sanctifica, scuto fidei tue  me circumtege, galeam salutis mihi impone, gladio spiritali me accinge, ut contra hostem nequissimum bellaturus et tuo muniar miserationis auxilio, et salutifere crucis uexillo: cunctique tuo sancto nomine insigniti ab hostis perfidi sint incursione securi per te Iesu Christe.

Alia. Deus qui Moysi famulo tuo in uia squalentis heremi serpentem eneum in media populi multitudine ad liberendas letali uiro infestas animas exaltare iussisti; ut si quis mortifero uulnere inflictus ad eum respiceret, et uenenum exiciale euaderet, et optate salutis uitam adipisceret. Significans teipsum futura post curricula pro tui salute plasmatis, crucis extollendum patibulo, ut quos diabolus armis inuidie captiuauerat, tua desiderabilis  passio ad patriam reuocaret. Concede tam mihi misero et peccatori, quam omnibus tuo cruore mercatis, qui hodie sanctam passionem tuam supplices uenerantur, lignumque uite adorant, ut diabolicas insidias, te adiuuante uincamus et eterne uite participes esse mereamur. Qui cum Patre uiuis.

Alia. Domine Iesu Christe, qui nos per crucis passionem hodierna die a diabolica seruitute liberasti, ut quo die hominem condideras, eodem et reformares! Exaudi me miserum et peccatorem coram hoc signaculo crucis facinora confitentem, et deprecantem, ut huius uenerabilis et uitalis signi tuitione munitus et hostis nequissimi ignita tela repellere, et ab inflictis euacuari uulneribus  et ad uitam eternam ualeam peruenire. Qui cum Patre et Spiritu sancto uiuis et regnas Deus per.



BENEDICTIO IGNIS NOuI 

Domine Deus noster Pater omnipotens exaudi nos lumen indeficiens, tu es Domine conditor omnium luminum bene+dic queso hoc lumen quod per te sanctificatur atque bene+dicitur. Tu illuminasti Domine omnem mundum. Presta quesumus, ut igne claritatis tue accendamur, et illuminemur: et sicut illuminasti ignem Moysi, ita illuminare dignare corda et sensus nostros, ut ad uitam eternam peruenire mereamur. Per.

 Benedicat uos trina maiestas Domine.  Benedicat Spiritus sanctus, qui in specie columbe in Iordane fluuio super Christum requieuit. Ille uos benedicat, qui de celo dignatus est descendere  in terram, et de suo sanguine uos redemit. Benedicat Dominus sacerdotium uestrum, et introitum uestrum. Alleluia. Ant. uidi aquam egredientem de templo de latere dextro, alleluia. Et omnes ad quos peruenit aqua ista salui facti sunt et dicent Alleluia alleluia. Ant. In die resurrectionis mee dicit Dominus alleluia congregabo gentes et colligam regna et effundam super uos aquam mundam. Alleluia. Ant. Maria et Martha cum uenissent ad monumentum angeli splendentes apparuerunt dicentes: Quem queritis uiuentem cum mortuis, non est hic uenite et uidete locum ubi iacuit. Cito euntes dicite discipulis eius, et Petro: Surrexit Christus, qui creauit omnia, et misertus est humano generi. Allel.



IN DIE RESURRECTIONIS DNI.


Ant. Cum rex glorie Christus infernum debellaturus intraret, et chorus angelicus ante faciem eius portas principum tolli preciperet sanctorum populus, qui tenebatur in morte captiuus, uoce lacrimabili clamauerat: aduenisti Desiderabilis, quem exspectabamus in tenebris, ut educeres hac nocte uinculatos de claustris. Te nostra uocabant suspiria, te larga requirebant lamenta cum factus es spes desperatis magna consolatio in tormentis. Alleluia. Ant. Sedet Angelus ad sepulcrum Domini stola claritatis coopertus. uidentes eum mulieres nimio terrore perterrite astiterunt a longe. Tunc locutus est angelus et dixit eis. u\. Crucifixum in carne laudate,  et sepultum propter nos glorificate, resurgentemque a morte adorate. Nolite metuere, dico uobis quia ille quem queritis mortuum iam uiuit et uita hominum cum eo surrexit. Alleluia. Ant. Christus resurgens ex mortuis iam non moritur, mors illi ultra non dominabitur: quod enim uiuit, uiuit Deo. Alleluia Alleluia.



LAETANIA METRICA  .


Ardua spes mundi solidator et incliti celi
   Christe exaudi nos propitius famulos. Ardua
uirgo Dei genitrix rutilans in honore perennis
   Ora pro famulis sancta Maria tuis. Ardua spes
Angele summe Dei Michahel miserescito nostri
   Adiuuet et Gabrihel atque pius Raphahel. Ardua.
 Aspice nos omnes clemens Baptista Iohannes.
   Petreque cum Paulo nos rege doctiloquo. Ardua.
Cetus apostolicus sit nobis fautor et omnis
   Ac patriarcharum propheticusque chorus. Ardua.
Poscere nunc Stephanum studeamus carmine summum
   Ut cum martyribus nos iuuet ipse pius. Ardua.
Inclyte Laurenti qui flammas exuperasti
   uictor ab etherio nos miserere choro. Ardua.
Care Deo martyr patrie decus huius herile.
    Sancte Albane tuis esto fauens meritis. Ardua.
uictor, Alexander meritis utrique beati
   Nobis orate de Domino ueniam. Ardua.
Splendide Siluester Gregorie sancte magister.
   Nos quoque cum sociis ferte iuuando polis. Ard.
O Martine Dei, confessor summe sacerdos
   Gemma sacerdotum auxilium fer ymon. Ardua.
O Benedicte Pater monachorum Galleque frater
   Cum reliquis sanctis nos refouete polis. Ardua.
Maxime de Francis superis coniuncte cateruis
   Sancte Othmare tuum letifica populum. Ardua.
Inclite Magne tuam clemens nunc inspice plebem
   Pontifices fidos ac reliquos famulos Ardua.
uirgineos flores Agnes Agathesque ferentes
   Auxilio uestris addite nos sociis. Ardua.
 His Waldburga comes nostras pia suscipe uoces
   Nos et cum Dno protege sancta polo. Ardua.
Innocuos pueros resonemus laude peractos
   Qui modo nos pueros dant resonare melos. Ard.
Omnes o sancti nostre succurrite uite
Perque crucem sanctam salua nos Xpe redemtor. Omnes.
Ira deque tua clemens nos eripe Christe. Omnes.
Nos peccatores audi te Christe rogamus. Omnes.
Ut pacem nobis dones te Christe rogamus. Omnes.
Crimen ut omne tuis soluas te Xpe rogamus. Oms.
Aure ut temperiem dones te Xpe rogamus. Omnes.
Ut fruges terre dones te Xpe rogamus. Omnes.
Ut populum cunctum salues te Xpe rogamus. Oms.
Ecclesiamque tuam firmes te Xpe rogamus. Oms.
 Fili celsithroni nos audi Christe rogamus. Omnes.
Agne Dei Patris nobis miserere pusillis. Omnes.
Christe exaudi nos o Kyrie ymon eleyson. Omnes.



INCIPIUNT LETANIAE  . .


Humili prece et sincera deuotione
   Ad te clamantes semper exaudi nos. Humili.
Summus et omnipotens genitor, qui cuncta creasti
   Aeternus Xps filius atque Deus.
Necnon sanctificans dominator Spiritus almus
Unica Maiestas trinaque sola Dei Ad te clam.
Ipsa Dei genitrix reparatrix inclita mundi
   Que Dnm casto corpore concipiens
Perpetua semper radians cum uirginitate
   Indignos famulos uirgo Maria tuos. Humili.
 Angelici proceres celorum exercitus omnis
   Aeterno semper lumine conspicuus
Agmine ter trino Supero per sidera regno
   Laudibus eternum concelebrant Dominum. Ad te.
Petrus cum Paulo, Thomas cum Bartholomeo
   Et Iacobi sancti nos releuent precibus,
Andreas, Mattheus, Barnabas atque Ioannes,
   Mathias, Lucas, Marcus et altisonus. Humili.
Cetus apostolicus duodeno sidere comptus.
   Propitius cunctos protege nos famulos
 Et quos multiplices lacerant per crimina pestes
   Peccata absoluens fac bona cuncta sequi. Ad te.
Nunc Stephanus, Linus, Clemens, Anacletus et almus
   Xistus, Alexander, Corneliusque, Pius,
Ypolitus, uitus, Laurentius atque Modestus
   Gregoriusque pius nos miserando iuuent. Humili.
Theodole summi miles fortissime Christi
   Nobis nunc famulis auxiliare tuis.
Nil sic perspicuum poterit uox clara referre.
   Ut decet in tali nunc Patris obsequio. Ad te.
Hic tibi perpetuis resonant concentibus edes
   Ossibus et sacris semper habetur honos
Cum leti famuli celebrent hic festa benigne
   Laudibus instantes nocte dieque tuis. Humili.
 Dirige corda pius et tempora dirige nostra
   Atque dies letos ducere da famulos
Ut semper ualeant tibimet cantare quieti
   Te quoque celesti cernere luce poli. Ad te
O dilecte Deo radians uirtute corusca
   Sancte Albane, pater iuge preces pariter
Intercede pius ueniam poscendo misellis
   Aureque iam blanda carmina percipiens. Humili
O uos mysterio decorati in nomine Christi
   Conspicui testes purpurei proceres
Ex bello inuicti superastis demonis iras
   Conspirata manus uincere morte minas. Ad te.
Siluester, Damasus, Gregorius, Ambrosiusque
   Hilarius, Zeno, Maximus atque Leo
Martinus, Proculus, Cesarius Eusebiusque
    Orent pro nostris criminibus uariis. Humili.
Ordo sacratus Confessorum precipuorum.
   Auxilio tutos undique redde tuos
Atque tua nosmet prece dimittendo reatum
   Nos fragiles multum cladibus omnigenis. Ad te.
Paulus et Antonius, Macarius Arseniusque
   Bahomius, Beda, Atala, Pafnutius
Bertoltus, Libertinus, Basilius atque
   Ieronimus doctor nos miserere precor. Humili.
Summe Dei cultor monachorum rector et abba
   O Benedicte sacer atque benigne pater,
Istud cenobium cetumque tibi famulantum
   Nostraque sanctificans cuncta tuere simul. Ad te.
Felicitas, Felix, Eulalia digna, uerena
   Petronellaque cum perpete Perpetua.
 Agnes atque Agathes, Cristina, Euprepia, Thecla
   Eufemia, Regula, Eugenia atque bona. Humili.
uirginitate chorus resplendens Candidularum
   Turba puellarum integritate manens
Que geminis gaudens pulcrum decorata coronis
   Laude pudicitie mysteriique simul. Ad te.
Omnes nunc Sancti nostris succurrite lapsis
   Et ueniam cunctis ferte iuuando polis
Iam uestris precibus petitis quecunque rogantes
   Annuit ipse pius nilque negat Dominus. Humili.
Pacem perpetuam rogitamus prospice Christe
   Ut sane uite gaudia longa diu
 Temperiem celi tribuens, ut copia frugum
   Omnibus exundet ubere leticie. Ad te.
Agne Dei Patris, qui mundi crimina tollis
   Optate pacis munera dona tuis.
Kyrie pantocrator yson so disse te pantos
   Sub basileos ymon Xpe eleyson ymos.



ITEM METRICA LETANIA.


Salue uesta dies toto uenerabilis euo
   Qua Deus infernum uicit et astra tenet
Ecce renascentis testatur gratia mundi
   Omilium  Domino dona redisse suo.
Namque triumphanti post tristia tartara Christo
   Undique fronde nemus gramine flore fauent
Legibus inferni oppressis super astra meantem
   Laudant rite Deum lux polus arua fretum
 Qui crucifixus erat Deus ecce per omnia regnat
   Dantque creatori cuncta creata precem
Nobilitas anni mensum decus, arma dierum
   Horarum splendor scrupula puncta fouens
Christe salus rerum bone conditor atque redemtor
   Unica progenies ex Deitate Patris.
Funeris exequias pateris uite auctor et orbis
   Intrans mortis iter dando salutis opem
Pollicitam sed redde fidem precor alma potestas
   Tertia lux rediit surge sepulte meus.
Solue catenatas inferni carceris umbras
   Et reuoca sursum quidquid ad ima ruit.
Redde tuam faciem uideant in secula lumen
   Redde diem qui non te moriente fuit
Eripis in numerum populum de carcere mortis
    Et sequitur liber quo suus auctor adit.
Hinc tumulum repetens post tartara, carne resumta
   Belliger ad celos ampla trophea refers.



LAETANIA.


Rex Saluator alme, suscipe nostrarum munuscula pr.
Indulgere nobis assis tuis seruis scelere grauatis
O sancta Maria mater atque uirgo Postula pro nobis
Archangele summe Michahel uirtus Dei Postula pro nobis
Condigne Gabrihel fortitudo Dei Postula pro nobis
O consors Raphahel medicina Dei Postula p. nobis
O almitas sancta patriarcharum Postula pro nobis
O sors impleta Deo uirtutis prophetice Postula p. n.
O principalitas apostolorum Postula pro nobis
O martures sancti ueniam precamini pro peccatis nostris
 Confessores sancti precibus assiduis poscite pro nobis
O sanctarum chori uirginum corusci poscite pro nobis
Fauentes sanctarum uiduarum preces nobismet nunc prosint
Insontes pueroli martyrum floretum poscite pro nobis
O sancti omnes uirtutes innumere poscite pro nobis
Maligno ab hoste ut Deus defendat nos hic et in euum
 A gente pagana ut Deus defendat nos hic et in euum
Ab omni periculo ut Deus defendat nos hic et in euum
Ab omni terrore ut Deus defendat nos hic et in euum
Ab omni periculo ut Deus defendat nos hic et in euum
Ut aure temperiem bonam ac frugiferam det nobis Saluator
Ut commoditatem eris, roris det nobis Saluator
Ut imbrem fetosum, bona germinantem det nobis Saluator
Ut tranquillam uitam pacem et perennem det nobis Saluator
 Ut indulgentiam criminum nostrorum det nobis Saluator
Ut summum pastorem apostolicum Dominus conseruet
Ut dignum pontificem N. dominum Dominus conseruet
Ut Ottonem regem et eius exercitum Dominus conseruet
Ut per totum orbem Ecclesiam sanctam Dominus conseruet

Preces ante altare. Prima die.

Clamemus omnes una uoce Domine miserere.
Deipara nobis est uita nostra Domine miserere.
Precamur excelse fidem largire Domine miserere.
Curuamur peccatis opprimimur malis Domine miserere.
 Delicta dele pacem concede Domine miserere.
Excelsus respice pius indulge Domine miserere.
Flagella remoue ueniam tribue Dne miserere.
Exaudi nos Pater pie Domine miserere.
Nunc et in euum salua mundum Dne miserere.
Hymnum dicamus tibi Xpe Dne miserere.
Gloria tibi eterno Patri Dne miserere. Clamemus.

In die secunda.

Tibi laus tibi gloria tibi gratiarum actio in secula sempiterna. O beata Trinitas.
Te inuocamus, te adoramus, te laudamus. O beata Trinitas.
Exaudi Exaudi Exaudi O beata Trinitas.
Libera nos, salua nos, iustifica nos. O beata Trinitas.
 Auge in nobis fidem, auge spem, auge caritatem.
   O beata Trinitas.

In die tertia.

Aufer a nobis iniquitates nostras, ut mereamur puris mentibus introire ad sancta sanctorum.
Exaudi exaudi exaudi preces nostras, sancta Maria ora pro nobis.
Miserere, miserere, miserere populo tuo quem redemisti.
Christe sanguine tuo, ne in eternum irascaris nobis.



LETANIA.


Dicamus omnes Domine miserere.
 Ex toto corde et ex tota mente oramus te Dne.
Pro sancta Ecclesia catholica que est in toto orbe diffusa supplicamus tibi Dne.
Pro pastore nostro N. et omni clero eius imploramus
   te Dne.
Pro abbate nostro N. et grege sibi commisso obsecramus
   te. Dne.
Pro eris temperie et fecunditate terre precamur te,
   Dne.
Pro his qui infirmantur et diuersis languoribus detinentur
   exoramus te. Dne.
Pro remissione peccatorum uel emendatione morum
   rogamus te. Dne.
Exaudi nos Deus in omni oratione nostra quia pius
   es. Dne.



LETANIA GALLICA.


    Pater de celis Deus miserere nobis.
    Filius redemtor Deus miserere nobis.
    Spiritus sanctus Deus miserere nobis.
    Sancta Trinitas miserere nobis.
    Qui es trinus et unus Deus miserere nobis.
    Sancta uirgo uirginum ora pro nobis.
    S. Michahel ora pro nobis.
    S. Gabrihel. Ora.
    S. Raphahel. Ora.
    S. Ioannes. Ora.
    S. Petre. Ora.
    S. Paule. Ora.
    S. Andrea. Ora.
    S. Iohannes. Ora.
     S. Iacobe. Ora.
    Omnes sancti Apostoli. Orate.
    Omnes sancti Euangeliste. Orate.
    Omnes sancti discipuli. Orate.
    S. Stephane. Ora pro nobis.
    S. Laurenti. Ora.
    S. uincenti. Ora.
    S. Georgi Ora.
    S. uite. Ora.
    S. Pancrati. Ora.
    S. Albane. Ora.
    Omnes sancti Martyres. Orate
    S. Siluester. Ora pro nobis.
    S. Martine. Ora.
    S. Gregori. Ora.
     S. Benedicte. Ora.
    Omnes sancti Confessores. Orate.
    Omnes sancti Monachi. Orate.
    S. Felicitas. Ora.
    S. Perpetua. Ora.
    S. Agatha. Ora.
    S. Margaretha. Ora.
    Omnes sancte uirgines. Orate.
    Omnes Sancti. Orate.
    Gratiam tuam concede nobis Dne Deus.
    Salutem et sanitatem dona nobis.
    Aeris temperiem bonam concede nobis.
    Ab inimicis nris tuere nos Dne.
    Gaudium et pacem dona nobis Dne.
     Filius Dei miserere nobis.
    Nunc et in perpetuum miserere nobis.
    Agnus Dei qui tollis peccata mundi, miserere nobis. R\. Agnus.
    Suscipe deprecationem nostram, qui sedes ad dexteram Patris. R\. Agnus.
    Gloria usque seculorum amen. R\. Agnus.
    Sancte Sanctorum Deus miserere nobis.
    Sancta Dei genitrix intercede pro nobis.
    S. Michahel intercede pro nobis.
    S. Gabrihel intercede pro nobis.
    S. Raphahel intercede pro nobis.
    S. Petre intercede pro nobis.
    S. Paule intercede pro nobis.
    S. Andrea intercede pro nobis.
     S. Stephane intercede pro nobis.
    S. uite intercede pro nobis.
    S. Albane intercede pro nobis.
    S. Martine intercede pro nobis.
    S. Maximine intercede pro nobis.
    S. Benedicte intercede pro nobis.
    S. Felicitas intercede pro nobis.
    S. Perpetua intercede pro nobis.
    S. Agatha intercede pro nobis.
    S. Brigida intercede pro nobis.
    S. Cristina intercede pro nobis.
    S. Margaretha intercede pro nobis.
    Omnes Sancti intercedite pro nobis.




In die, ad missam.

 Ant. Exaudiuit etc. Presta q. o. D. ut qui in afflictione etc. Alia. Deus qui beatum Marcum etc. Lectio epistole Beati Iacobi Apostoli. Kmi Confitemini alterutrum etc. Alleluia. Confitemini Dno etc. Alleluia. Iam non estis. Secundum Lucam. In illo tempore. Dixit Ihs discipulis suis. Quis uestrum etc. Off. Confitebor etc. Alleluia. Secreta. Hec munera etc. Alia Secreta. Hanc Dne qs oblationem pro commemoratione beati Marci etc. Com. Petite et accipietis. Alleluia. Ad complendum. uota nostra etc. Al. ad compl. Pasti cibo spiritalis alimonie qs Dne Ds nr, ut quod mysterio frequentamus, intercedente beato Marco euangelista et pontifice plena ueritate consequamur. Per.


Alie orationes.

 Mentem familie tue qs Dne intercedente beato N. martyre tuo et munere compunctionis aperi, et largitate pietatis exaudi. Alia. Deus qui culpas delinquentium districte feriendo percutis, fletus quoque lugentium non recuses, ut qui pondus tue animaduersionis cognouimus, etiam pietatis gratiam sentiamus. Per. Alia. Parce Dne, parce populo tuo, ut nullis iam patiaris aduersitatibus fatigari, quos pretioso Filii tui sanguine redemisti, qui tecum.


Ad crucem.

Deus qui culpas nostras piis uerberibus percutis, ut nos a nostris iniquitatibus emundes, da nobis et de uerbere tuo proficere, et de tua citius consolatione gaudere. Per.


 In atrio.

Adesto Dne supplicationibus nostris, et sperantes in tua misericordia intercedente beato Petro apostolo tuo, celesti protege benignus auxilio. Per.


In atrio.

Presta qs omnipotens Deus, ut ad te toto corde clamantes, intercedente beato N. martyre tuo tue pietatis indulgentiam consequamur. Per.

Alia. Concede nos famulos tuos quesumus Domine Deus perpetua mentis et corporis sanitate gaudere, et gloriosa beate Marie uirginis intercessione a presenti liberari tristitia, et futura perfrui leticia. Per.

Alia. Concede misericors Deus fragilitati nostre presidium, ut qui sancte Dei genitricis gloriam celebramus,  intercessionis eius auxilio a nostris iniquitatibus resurgamus. Per.

Alia. Da nobis quesumus Domine de tribulatione letitiam, ut qui diu pro peccatis nostris affligimur, intercedente beato illo martyre tuo in tua misericordia respiremus. Per.

Alia. Deus qui iuste irasceris, et clementer ignoscis afflicti populi lacrimas respice, et iram tue indignationis, quam iuste meremur propitiatus auerte. Per.

Alia. Afflictionem familie tue quesumus Dne intende placitus, ut indulta uenia peccatorum de tuis semper beneficiis gloriemur. Per.

Alia. Presta quesumus omnipotens Deus, ut qui iram tue indignationis agnouimus, misericordie tue  indulgentiam consequamur. Per.

Alia. Misericordiam tuam Domine nobis quesumus interueniente beato confessore tuo ill. clementer impende, et nobis peccatoribus ipsius propitiare suffragiis. Per.

Alia. Ne despicias omnipotens Deus populum tuum in afflictione clementem, sed propter gloriam nominis tui tribulantibus succurre placatus. Per.



LAETANIA.


uotis supplicibus uoces super astra feramus
   Trinus ut et simplex nos regat omnipotens.
Sancta mundi Domina stella maris Maria tu pro
   nobis Filium ora Christum Dominum.
Summo sedis minister quis ut Deus Michahel cum
   supernis ciuibus nos iuuato precibus.
 Preco Christi Iohannes Agni Dei ostensor redemtoris
   Baptista nos Deo concilia.
Sancte Petre cum Paulo cunctisque apostolis implorate
   pro nobis maiestatis Dominum.
Martyr Christe Theodole patroneque Albane simul
   iunctis meritis nos soluite criminibus.
Protomartyr Stephane omnes atque martyres uos
   orate pro cunctis plebibus catholicis.
O Bodarde confessor Martineque pariter nos cum
   confessoribus adiuuate precibus.
O sa martyr Felicitas cohors atque uirginum precibus
   continuis postulate pro nobis.
Omnes sancti Domini Angeli et homines commendate
   populos Domino Catholicos.
 Ut nobis remissio peccatorum donetur, eris temperies,
   terreque fertilitas.
Ut pacis tranquillitas, corporumque sanitas a Christo
   detur nobis obtinete meritis.
Ut N. presulem, eius clerum, et omnem plebem
   conseruare digneris oramus Christe audi nos.
Ut rex noster Otto eius et exercitus hinc et inde
   seruetur oramus Christe audi nos.
Ut seuiens gladius et paganus populus depellatur a
   nobis oramus Christe audi nos.
Xpe Xpe audi nos Kyrie eleison canimus, Xpe eleison
   psallimus Xpe pie audi nos.

Homo quidam erat diues ualde in deliciis, purpura et bysso induebatur, epulans splendide, caducam uitam diligendo amisit perpetuam. Lazarus  quidam mendicus circumdatus ulcere ad ianuam diuitis cum dolore nimio cupiebat saturari de micis mense diuitis. Homo. Postulabat nemo dabat, nemo miseretur. Tantum canes ueniebant, consolantes pauperem. Ulcera eius lingebant, curabantur uulnera. Homo. Mortuns est autem diues in infernum ducitur. Misericordiam non fecit, eam non consequitur. Pro micis panis quas negauit, in infernum ducitur. Homo. Patrem uocat Abraham, ut admittat  Lazarum, digiti extremi sui guttam aque petit, ut refrigeretur lingua eius, in flammis ardentibus. Homo. Fili mi recordare quod de puero recepisti in uita tua ualde bona plurima. Lazarus hic contra mala, modo consolabitur. Homo quidam.



IN LAETANIA MAIORE, ANTEQUAM CRUX ELEuETUR.

Ant. Exaudi nos Domine, quoniam benigna est misericordia tua, secundum multitudinem miserationum tuarum respice nos Domine. Ps. Saluum me fac Deus.


In die secunda.

Ant. Exurge Domine adiuua nos, et libera nos propter nomen tuum. Ps. Deus auribus nostris.


In die tertia.

Ant. Propitius esto Domine peccatis nostris propter  nomen tuum, nequando dicant gentes, ubi est Deus eorum. Ps. Deus uenerunt gentes in heredit.


In die quarta.

Ant. Clementissime exaudi Domine populum tuum. Alleluia. Ps. Deus misereatur nostri.

Ant. Cum esset desponsata mater Iesu Maria Ioseph antequam conuenirent inuenta est in utero habens, quod enim in ea natum est de Spiritu sancto est. Alleluia.





BENEDICTIONES, CONSECRATIONES ET ORDINATIONES uARIAE.



BENEDICTIONES uARIARUM RERUM.



BENEDICTIO POMORUM.


Te deprecamur omnipotens Deus, ut benedicas hunc fructum nouum pomorum etc.



BENEDICTIO PANIS.

Benedic Domine creaturam istam panis, sicut benedixisti quinque panes in deserto, ut sit Dns eundem habundans in annum alimentum, gustantesque ex eo accipiant tam corporis quam anime sanitatem.



BENEDICTIO UuAE SIuE FABAE.

Benedic Domine hos fructus nouos uue siue fabe etc.



BENEDICTIO NUCIS.

 Benedic Dne pomum et nuces, nucleosque et omnes  fructus terre tam arborum quam herbarum, qui tuo iussu oriuntur. Per.



BENEDICTIO SUPER AGNUM IN PASCHA  .

Deus creator uniuerse carni etc.



INCIPIT BENEDICTIO DOMUS.


Oremus pro hac domo, et dominis huius tabernaculi, ut eos Dominus in bonis letificet; dignetur Dominus tribuere aurora desursum celi, et a fertilitate deorsum terre habundantem substantiam uite, et desideriis eorum affectum sue miserationis inmisceat, et introitum nostrum benedicere dignetur, ut his parietibus angelus benedictionis inhabitet. Per.



ORATIO SUPER DOMUM NOuAM.

 Sanctificetur ista domus, et fugatur ab ea inmundus  spiritus per uirtutem Dni nri Ihu Xpi, ut detur ibi omnibus commanentibus sanitas, claritas, hilaritas protegente ac seruante maiestate tua Domine. Per.



BENEDICTIO AQUAE SUPER SEGETES.

Benedic Domine hanc creaturam aque, ut fugiant uermes, et uolucres a nostris segetibus per nomen Dni nri Ihu Xpi quod inuocatum est in ipsa creatura messis, ut sana sit omnibus, qui utuntur ex ea.



ORATIO SUPER SEGETES.

Domine sancte Pater omnipotens eterne Deus, permitte Spiritum sanctum tuum cum Panchielo  Archangelo, ut defendat segetes nostras a uermibus, a uolucribus, a demonibus malis, ut magnificetur nomen tuum Deus in omni loco. Per.



BENEDICTIO SALIS AD OCULOS HOMINUM.


Sana Domine oculos hominis istius, cum benedicimus hanc creaturam salis, in nomine Patris et Filii et Spiritus sancti, sicut aperuisti duorum cecorum clamantium tibi in euangelio ac dicentium miserere nostri fili Dauid, et manifestus fuisti illis, et aperti sunt oculi eorum, et sicut is, qui sputo sanatus et lauatus in natatorio Sile lumen redditus, sic aperiantur oculi istius hominis per te Ihu Xpe qui cum Patre uiu.



BENEDICTIO OCULORUM.

Sana Domine oculos hominis istius, sicut sanasti oculos Tobie, et duorum cecorum, quos in euangelio commemorat, purga oculos, expelle festucam, et aream, et omne quod nocet oculis, et appareat gloria  tua in omni loco. Per.



ORATIO PRO DOLORE PARTUS.

Deus qui ab inicio fecisti hominem, et dedisti ei adiutorem similem sibi, ut crescerent, et multiplicarentur super terram, da misericordiam tuam huic famule tue ill ut prospere et sine dolore parturiet, Per.



ORATIO SUPER FONTEM UBI ALIQUA NEGLEGENTIA CONTIGIT.

Domine sancte Pater omnipotens eterne Deus, qui per inuisibilitatis tue potentiam has aquas ex nichilo conditas in huius maria formam uisibile prebuisti atque ex abditis inuestigabilibus concaua per abyssi magnitudinem largitatis tue gratiam humanis usibus fluenta fontibus influxisti te supplices exoramus,  ut has aquas, quas neglegentia polluit, sancti Spiritus tui gratia ad mundiciam reuocet atque purificet et spiritus callidi hostis abscedat, ac deinceps sanctificatam, familie tue potabilem tribuas, utque potantium corpora mundet, cordaque sanctificet. Per.



BENEDICTIO PUTEI NOuI.

Oremus. Benedic quesumus omnipotens Deus, hanc cisternam aque in qua exitu terre interiora per spiracula profluentem laticem inundare iussisti, ut fugata ab ea cuncta diabolica machinatione quisquis  ex ea gustauerit, tibi immensas referat gratiarum actiones. Per.



ORATIO SUPER uASA REPERTA IN LOCIS ANTIQUIS.

Omnipotens eterne Deus insere te officiis nostris, et hec uascula arte fabricata gentilium sublimitatis tue potentia ita emendare digneris, ut omni immunditia depulsa, sint tuis fidelibus tempore pacis atque tranquillitatis utenda. Per.



BENEDICTIO AD OMNIA QUAE uOLUERIS.

Benedic Domine creaturam istam ill. etc.



BENEDICTIO SUPER uESTEM NOuAM.

Signaculum Dei super hanc uestem nouam, qua induantur homines, ut Spiritus sanctus regnat in homine, qui circum se induerit in nomine Patris et Filii et Spiritus sancti maneat secum in secula seculorum.



BENEDICTIO uIDUAE, QUAE FUERIT CASTITATEM PROFESSA.


Consolare Domine hanc famulam tuam uiduitatis laboribus constrictam, sicut consolari dignatus es Sareptam uiduam per Helisea prophetam; concede ei pudicitie fructum, ut antiquarum non meminerit uoluptatum. Nesciat enim incentiua desideria, ut soli tibi subdat propria colla, quo possit pro laboribus tantis sexagesimo gradu percipere munus delectabile sanctitatis. Per.



BENEDICTIO uESTIMENTORUM uIRGINUM uEL uIDUARUM.

Deus eternorum bonorum fidelissime promissor; hec indumenta humilitatem cordis et contemptum mundi significantia, que familie tue sancto uisibiliter  sunt informanda proposito, propitius benedicas et beate castitatis habitum, quem te aspirante susceperit, te protegente custodiat, et quam uestibus uenerande promissionis induis temporaliter, beata facias immortalitate uestiri. P.



ORATIO AD ABBATEM FACIENDUM, uEL ABBATISSAM.

Concede quesumus omnipotens Deus et famulum tuum, uel famulam tuam, quem ad regimen animarum elegimus gratie tue dono prosequere, ut te largiente cum ipsa tibi nostra electione placeamus. Per.



ORDO AD CLERICUM FACIENDUM.


Presta quesumus omnipotens Deus huic famulo tuo etc.



ITEM AD CLERICUM uEL MONACHUM FACIENDUM.


Adesto Domine supplicationibus nostris, et hunc famulum tuum benedicere dignare, cui in tuo sancto nomine habitum sacre religionis imponimus, ut te largiente, et deuote in ecclesia persistere, et uitam percipere mereatur eternam. Per D.

Inter tondendum dicantur he antiphone. Tu es Domine etc. Et dicit orationem Presta quesumus omnipotens Deus huic famulo tuo etc.


Oratio ad capillaturam.

Omnipotens sempiterne Deus, respice super hunc   famulum  tuum  quem  ad nouam tondendi gratiam uocare dignatus es, tribuens ei  remissionem omnium peccatorum, atque ad celestium donorum peruenire consortium. Per.


Ad barbam.

Deus, cuius Spiritu creatura omnis incrementis adulta congaudet, exaudi preces nostras super hunc famulum tuum N. iuuenilis etatis decore letantem, et florem primis auspiciis adtondentem: exaudi Domine, ut in omnibus protectionis tue munitus auxilio, celestem benedictionem accipiat, et presentis uite presidiis gaudeat, et eterne. Per.

Post Euang. maioris Misse Ordinatio monachorum est agenda hoc modo: Ego frater N. promitto stabilitatem et conuersionem morum meorum et obedientiam  secundum Regulam sancti BENEDICTI coram Deo, et Sanctis eius in hoc monasterio Renaugensi, quod est constructum in honore S. Marie genitricis Dei; in presentia Domini etc. Abbatis.

Hoc postquam singuli legunt, ter ueniam super manus et genua petentes hunc u\. dicunt:

u\. Suscipe me Domine secundum etc.

Quibus conuentu respondente adiungendo Gloria etc. ipsi nouitii gyrum facientes flexis poplitibus, postea prosternunt se ad orat. Et Domnus Abbas stans imponit: Kyrie etc. Christe etc. Kyrie etc. Pater noster etc. Miserere mei Deus etc.


Saluum  fac seruum  tuum .
Mitte ei  Domine auxilium de sancto.
Nihil proficiat inimicus in eo .
 Esto ei  Domine turris fortitudinis.


Dominus uobiscum.

Oremus: Deus indulgentie Pater, qui seueritatem tue districtionis temperans indulsisti, ne filius portaret iniquitatem patris; et qui mira dispensatione etiam malis bene utens tue dignationis gratiam per eos frequenter operaris; quesumus clementiam tuam, ut huic famulo tuo non obsistat, quod habitum religionis per nos tanta ac tali re indignos accipit, sed ministerium, quod exterius per nos exhibetur, tu interius per dona S. Spiritus exequaris. Per.

Deus, qui per ceternum Filium tuum cuncta creasti, quique mundum peccatis inueteratum per mysterium incarnationis eius renouare dignatus es; te suppliciter exoramus: ut eiusdem Domini nostri  gratia super hunc famulum tuum abrenuntiationem seculi profitentem, clementer respicere dignetur; per quam in spiritu sue mentis renouatus ueterem hominem cum suis actibus exuat, et nouum, qui secundum Deum est, induere mereatur. Per.

Domine Iesu Christe, qui es uia sine qua nemo uenit ad Patrem; quesumus benignissimam clementiam tuam, ut hunc famulum tuum a carnalibus desideriis abstractum, per iter discipline regularis deducas; et qui peccatores uocare dignatus es dicens: uenite ad me omnes, qui laboratis et onerati estis, et ego uos reficiam; presta: ut hec uox inuitationis tue ita in eo conualescat, quatenus peccatorum onera deponens, et quam dulcis es, gustans, tua refectione  sustentari mereatur; ut sicut attestari de tuis ouibus dignatus es; agnosce eum inter oues tuas; et ipse te agnoscat, ut alienum non sequatur, sed te: neque audiat uocem alienorum, sed tuam qua dicis: qui mihi ministrat, me sequatur. Qui uiuis etc.

Sancte Spiritus, qui te Deum, ac Dominum reuelare mortalibus dignatus es, immensam tue pietatis gratiam postulamus: ut sicut ubi uis spiras, sic et huic famulo tuo affectum deuotionis indulgeas; et quoniam tua sapientia est conditus, tua quoque prouidentia gubernetur; quem iuxta consuetam tibi gratiam unctio tua de omnibus doceat; et per intercessionem beatissimi Benedicti quem precipuum huius sancte institutionis legislatorem dedisti; nec non et aliorum Sanctorum ad quorum nomina petitionem  facit, eum a uanitate seculi ueraciter conuerte; et sicut es omnium peccatorum remissio, deprimentis impietatis obligationes in eo dissolue, et ad obseruantiam huius sancti propositi fac eum certatim feruere in tribulationibus et angustiis; ut tua indeficienti consolatione ualeat respirare, et iuste et pie per ueram humilitatem atque obedientiam in fraterna caritate fundatus, quod te donante promittit, felici perseuerantia compleat. Quod ipse prestare digneris, qui cum Deo Patre, sanctoque unigenito Filio eius Domino nostro Iesu Christo uiuis et gloriaris Deus per infinita secula seculorum. Amen.

Hic surgunt Nouitii ad orat. ut domnus Abbas eos conspergat aqua benedicta.


Cuculle ita benedicuntur:

 Domine Iesu Christe, qui tegimen nostre mortalitatis induere dignatus es; obsecramus immensam tue largitatis abundantiam: ut hoc genus uestimenti, quod sancti Patres ad innocentie, et humilitatis iudicium abrenuntiantibus seculum ferre sanxere, ita benedicere digneris, ut hic famulus tuus, qui hoc usus fuerit, te induere mereatur. Qui cum Patre.


Item exuendo froccum dicitur ad singulos.

Exuat te Dominus ueterem hominem cum actibus suis.


Inter induendum cucullam dicitur ad unumquemque.

Induat te Dominus nouum hominem qui secundum Deum creatus est in iustitia et sanctitate ueritatis.

Tunc osculato Abbate uadunt in chorum, et omnem  Conuentum osculantur.



CONSECRATIO SACRAE uIRGINIS



QUAE IN EPIPHANIA uEL IN SECUNDA FERIA PASCHAE, AUT IN NATALITIIS APOSTOLORUM CELEBRATUR.


Omnes qui ad sacros ordines debent promoueri, ante pronuntiationem Euangelii ab episcopo debent consecrari, quia ab eis predicatio sancti Euangelii debet per totum mundum diffundi. uirgines autem et uidue post perlectum euangelium debent uelari, quia decet eas et euangelium predicari. uirginem episcopo parentes cum oblatione offerunt, et ille inuolutam manum eius in palla altaris recipiat dicendo cum adstantibus antiph. Ipsi sum desponsata cui Angeli  seruiunt, cuius pulchritudinem sol et luna mirantur. Sanctimonialis cum ad consecrationem sui episcopi offertur in talibus uestibus applicetur, qualibus semper usura est et professioni et sanctimonie aptis. Inprimis autem offerantur illa uestimenta ante altare episcopo ad benedicendum.


Benedictio uestimentorum uirginum.

Deus eternorum bonorum fidelissime promissor, certissime persolutor, etc

Alia. Domine Deus bonarum uirtutum dator, et omnium benedictionum largus infusor, te subnixis precibus deprecamur, ut has uestes, quas famula tua N. pro indicio cognoscende religionis induere uult, benedicere et sanctificare digneris, ut inter reliquas feminas cognoscatur dedicata. P.

 Alia. Exaudi Domine preces nostras et hanc uestem quam famula tua N. signo se adoperandum exposcit, uberrime benedictionis imbre perfunde, sicut perfudisti oram uestimentorum Aaron, benedictione unguenti profluente a capite in barbam. Et sicut benedixisti uestes omnium religiosorum tibi per omnia placentium, ita etiam hanc benedicere dignare, ac presta clementissime Pater, ut supradicte famule tue N. hec sit uestis salubris protectio hec cognitio religionis, hec initium sanctitatis hec contra omnia tela inimici robusta defensio, ut si continens est sexagesimi fructus donum accipiat, ut si uirgo centesimi muneris opulentia in utraque parte perseuerante continentia ditetur. Per.


Item benedictio sacri uelaminis.

 Caput omnium fidelium Deus, et totius corporis Saluator, hoc operimentum uelaminis, quod famula tua propter tuum tueque genitricis beatissime scilicet semper uirginis Marie amorem suo capiti est impositura, tua dextera sanctifica, et hos quod per illud mystice datur intellegi, tua semper custodia corpore pariter et animo incontaminato custodiat; ut quando ad perpetuam sanctorum remunerationem uenerit, cum prudentibus et ipsa uirginibus preparata, te perducente, ad perpetue felicitatis nuptias intrare mereatur. Per.

Hic suppliciter prosternat se ante altare illa que consecranda est, et dicat hunc uersum tribus uicibus. Suscipe me Domine secundum eloquium tuum et uiuam, et non confundas me ab exspectatione mea.  Post hec episcopus dicat. Soror. Accipe hanc uestem in nomine Domini. Et illa respondeat. Suscipio in nomine Patris et Filii et Spiritus sancti. Tunc episcopus det ei ipsa uirginitatis uestimenta, et tantum uelamen apud se faciat retineri. Ipsa autem uirgo uadat in sacrarium et induat se ipsis uestimentis benedictis, accipiensque duos cereos ardentes in manus suas ueniat ante altare et imponat clerus introitum ad missam. Post euangelium autem et dicta, ea prostrata, letania, inclinato capite ante altare benedicat eam episcopus dicens hanc orationem. Respice-Domine propitius super hanc famulam tuam N. ut uirginitatis sancte propositum, quod te inspirante suscepit, te gubernante custodiat. Per.


 Consecratio in modum Prefationis.

Deus castorum corporum benignus habitator et incorruptarum amator animarum. Deus qui humanam substantiam in primis hominibus diabolica fraude uitiatam, ita in uerbo tuo per quod omnia facta sunt, reparas, ut eam non solum ad prime originis innocentiam reuoces, sed etiam ad experientiam quorundam bonorum que in nouo seculo sunt habenda perducas, et obstrictos adhuc conditione mortalium iam ad similitudinem promoueas Angelorum; respice super hanc famulam tuam, que manu tua continentie sue propositum collocans tibi deuotionem suam offert, a quo et ipsa idem uotum assumpsit. Quando enim animus mortali carne circumdatus legem nature, libertatem  licentie, uim consuetudinis, et stimulos etatis euinceret, nisi tu per liberum arbitrium hunc amorem uirginitatis clementer accenderes; tu hanc cupiditatem in eius corde benignus aleres, tu fortitudinem ministrares. Effusa namque in omnes gentes gratia tua ex omni natione que sub celo est in stellarum innumerabilem numerum Noui Testamenti heredibus adoptatis inter ceteras uirtutes, quas filiis tuis non ex sanguinibus, neque ex uoluntate carnis, sed de tuo Spiritu genitis indidisti, et iam hoc donum in quasdam mentes de largitatis tue fonte defluxit; ut quamuis honorem nuptiarum nulla interdicta minuissent, ac super sanctum coniugium initialis benedictio permaneret; existerent tamen sublimiores anime, que in uiri ac mulieris copula  fastidirent connubium, concupiscerent sacramentum, nec imitarentur quod nuptiis agitur, sed diligerent, quod nuptiis prenotatur. Agnouit auctorem suum beata uirginitas, et emula integritatis angelice illius thalamo, illius cubiculo se deuouit, qui sic perpetue uirginitatis est sponsus, quemadmodum perpetue uirginitatis est filius. Imploranti ergo auxilium tuum et confirmari se benedictionis tue consecratione cupienti, da protectionis tue munimen, et regimen, ne hostis antiquus, qui excellentiora studia subtilioribus infestat insidiis ad obscurandam perfecte continentie palmam per aliquam mentis serpat incuriam, et rapiat de proposito uirginum, quod etiam moribus decet inesse nuptiarum. Sit  in ea Domine per donum Spiritus sancti prudens modestia, sapiens benignitas, grauis lenitas, casta libertas. In caritate ferueat, et nichil extra te diligat, laudabiliter uiuat, laudarique non appetat. Te in sanctitate corporis, te in anime sue puritate glorificet, amore te timeat amore tibi seruiat. Tu ei sis honor, tu gaudium, tu uoluntas, tu in merore solatium, tu in ambiguitate consilium, tu in iniuria defensio, in tribulatione pacientia, in paupertate habundantia, in ieiunio cibus, in infirmitate medicina. In te habeat omnia, quem diligere appetit super omnia, et quod est professa custodiat, scrutatori pectorum non corpore placitura sed mente, transeat in numerum sapientum puellarum, ut celestem sponsum auersis lampadibus cum oleo preparationis exspectet nec turbata  improuisi regis aduentu, sed secura cum lumine, et precedentium uirginum choro iuncta occurrat, et non excludatur cum stultis, regalem ianuam cum sapientibus uirginibus licenter intreat, et in agni tui comitatu perpetuo probabilis mansura castitate permaneat. Per eundem. Benedictione expleta episcopus mittat uelamen super caput ipsius uirginis. Accipe uelamen sacrum puella, quod preferas sine macula ante tribunal Dni nri Ihu Xpi cui flectitur omne genu celestium, terrestrium et infernorum in secula seculorum. Amen. Tunc cantetur a circumstantibus ad singulas antiphona. Induit me Dominus ciclade auro texta et immensis monilibus ornauit me.


Oratio post assumptum uelamen.

 Famulam tuam Domine tue custodia muniat pietatis, ut continentie sancte propositum quod te inspirante suscepit, te protegente illesum custodiat. Sequitur antiphona. Ipsi sum desponsata cui, etc. Da quesumus omnipotens Deus, ut hec famula tua, que pro spe retributionis eterne tibi Domino desiderat consecrari, plena fide animoque in sancto proposito permaneat. Tu eam omnipotens Pater sanctificare et benedicere et in perpetuum conseruare digneris. Tribue ei humilitatem, castitatem, obedientiam, caritatem et omnium bonorum operum quantitatem. Da ei Domine pro operibus gloriam, pro pudore reuerentiam, pro pudicitia sanctitatem ut ad meritum possit glorie peruenire. Per. Tunc cantetur a circumstantibus antiphona. Posuit signum  in faciem meam, ut nullum preter eum amatorem admittam. Et dicat episcopus benedictionem Matthei apostoli super eam. Or. Deus plasmator corporum afflator animarum, qui nullam spernis etatem, non sexum reprobas, nullam conditionem gratia tua ducis indignam; sed omnium equalis creator es et redemtor; tu hanc famulam tuam, quem ex omni numero gregis pastor bonus eligere ad conseruandam coronam perpetue uirginitatis et castimoniam anime dignatus es; tue protectionis scuto circumtege, et ad omne opus uirtutis et glorie, magistrante sapientia prepara, ut innocens carnis illecebras, et licita connubio, recusans insolubilem Filii tui Domini nostri Iesu Christi copulam mereatur. Hinc petimus Domine, arma suggeras non carnalia, sed spiritus  uirtute potentia, ut te muniente eius sensus et membra in eius corpore et animo non possit dominari peccatum, atque sub tua gratia uiuere cupienti nichil sibi defensor malorum et inimicus bonorum, de hoc uase iam nomini tuo sacrato preualeat uendicare. Omnem etiam genuinum calorem imber gratie tue celestis extinguat; lumen uero perpetue castitatis accendat: facies scandalis pudica non pateat, nec incaute occasionem tribuat neglegentia  delinquendi. Sitque in ea casta uirginitas, et ornata pariter, et armata, fide integra, spe certa, caritate sincera, ut preparato animo, ad continentiam uirtus tanta prestetur, que superet diaboli uniuersa figmenta, atque contemnendo presentia futura sectetur. Ieiunia epulis carnalibus preferat, et lectiones sacras et orationes conuiuiis et potationibus anteponat, ut orationibus pasta et eruditionibus expleta, illuminata uigiliis opus gratie uirginalis exerceat. His uirtutum armis hanc tuam famulam interius exteriusque communiens, presta inoffensum cursum uirginitatis implere. Per.


Ad annulum dandum.

Accipe annulum fidei, signaculum Spiritus sancti, ut sponsa Dei uoceris si ei fideliter seruieris.

 Accipe signum Christi in capite, ut uxor eius efficiaris, et si in eo permanseris, in perpetuum coroneris.

Interim dicatur antiphona: Annulo suo subarrauit me Dominus meus iehsu Christus et tanquam sponsam decorauit me corona. Sequitur benedictio. Benedicat te conditor celi et terre Deus Pater omnipotens, qui te eligere dignatur ad sancte Marie matris Dni nri Ihu Xpri consortium, ut integram et immaculatam uirginitatem, quam professa es coram Domino et angelis eius conserues, propositum teneas, castitatem diligas, patientiam serues, et coronam uirginitatis accipere merearis. Per.

Post hec relinquens cereos puella offerat oblationem. Iterum accipiens cereos, stat inclinata, usquedum  communicet, et missa finiatur ordine suo. Postquam communicet, reseruet de ipsa communione usque in diem octauum, ut inde communicet  . Et si est, qui et testimonium perhibeat, mittat eam episcopus in manus suas dicens: uidete quomodo istam Deo sacratam representes immaculatam ante tribunal Dni nri Xpi.


Item missa uirginum.

Tibi dixit cor meum. Ps. Dominus illuminatio. Da quesumus Domine ancille tue quam uirginit. Gr. Miserere mei Deus. u\. Misit de celo. Alleluia. Lauda anima mea Dominum. Off. Sperent in te. Sac. Oblatis hostiis Domine. Infra can. Hanc igitur oblationem. Benedict. Domine Deus eterne, qui utrumque sexum de interitu perpetue mortis per Iesum  Christum Filium tuum de Maria uirgine natum misericorditer redemisti, hanc famulam tuam deuota mente tibi seruientem omni benedictione spiritali benedicere dignare. Amen. Ut integram fidem habeat, et in preceptis legis tue semper perseueret, terrena et transitoria despiciat, eterna et inuisibilia in tanta meditatione diligat. Amen. Ut in numero sanctarum uirginum permanens celesti sponso cum lampadibus bonorum operum fiducialiter occurrere,  ipsi tibi prestanti mereatur. Amen. Quod ipse prestare dign. Comm. Notas mihi fecisti. Respice Domine famule tue. Sermo in nat. uirginum.


Ad ancillas Dei uirgines uelandas, quibus conuersis uestimenta mutantur.

Ancilla Dei uirgo, cum ad consecrationem sui episcopi offertur, in talibus uestibus applicetur, qualibus semper usura, professioni et sanctimonie aptis. Tunc dicat hanc prefationem. Oremus fratres kmi misericordiam Domini, ut illud donum tribuat huic puelle, que Deo uotum uouit, uestem candidam perferre cum integritate corone, in resurrectione uite eterne, que futura est nobis. Per. Alia. Familiam tuam Domine tue custodia muniat pietatis, ut uirginitatis sancte propositum, quod te inspirante suscepit, te  protegente illesum custodiat. Per.

Alia. Te inuocamus Domine Pater omnipotens eterne Deus super hanc famulam tuam que tibi uouit seruire pura mente, mundoque corde, ut eam sociare digneris inter illa centum quadraginta quatuor millia infantum qui uirgines permanserunt, et cum mulieribus non coinquinauerunt, in quorum ore dolus inuentus non est. Et ita hanc famulam tuam facias permanere immaculatam usque in finem, per immaculatum Ihm Xpm Dnm nrm, cum quo uiuis et regnas Deus in unitate Spiritus sancti. Per. Benedictione expleta mittat episcopus uelamen super caput ipsius uirginis dicens. Accipe uelum sacrum puella, quod preferas sine macula ante tribunal Dni nri Ihu Xpi, cui flectitur omne genu celestium, terrestrium  et infernorum in secula seculorum amen. Benedictio: Benedicat te Deus Pater et Filius et Spiritus sanctus in omni benedictione spiritali, ut maneas sine macula sub uestimento sancte Marie matris Dni nri Ihu Xpi. Qui uiu. et reg.



CONSECRATIO uIDUAE



QUAE FUERIT CASTITATEM PROFESSA.

uidue post perlectum euangelium debent uelari, quia decet eas per euangelium predicari. uidua autem quia soluta est a lege uiri, seipsam similiter dare Deo debet et a presbytero uelari, uel etiam consecratum ab episcopo uelamen ipsa sibi, nec episcopus debet imponere. Presbyteris uero licet uiduas uelare, solis episcopis uirgines.


Benedictio uestimentorum uidue.

 uisibilium et inuisibilium creator Deus adesto propitius, ut hec indumenta sanctitatis effigiem ostendentia desuper gratia tua irrigante benedicere et sanctificare digneris. Per. Alia. Aperi quesumus Domine oculos maiestatis tue ad benedicendam hanc uiduitatis uestem, ut que in ornatis uestibus uiri sui usibus placuit, in sacris indumenta benedictionis tue seruare mereatur. Per. Tunc agatur letania. Post letaniam sequitur hec prefatio. Incorruptum eternitatis Deum et inuiolabilis nature Dominum fratres kmi suppliciter deprecemur poscentes pro Sorore  nostra N. que corpore ac mente perfecte continentie et pudicitie se seruituram Domino deuouit, ut petenti famule ipse qui est iudex uiduarum perfectam tribuat continentiam.


Benedictio propria uidue.

Consolare Domine hanc famulam tuam uiduitatis laboribus constrictam; sicut consolari dignatus es Sareptanam uiduam per Heliam prophetam. Concede ei pudicitie fructum ut antiquarum non meminerit uoluptatum. Nesciat etiam, etc.

Alia. Da quesumus omnipotens Deus, ut hec famula tua, que pro spe retributionis eterne se tibi Domine desiderat consecrari, etc. uelamen capiti suo imponat.


Oratio post assumptum indumentum et uelamen.

 Famulam tuam Domine tue custodia muniat etc. Alia. Domine Iesu Christe omnium Deus, qui inter cetera uirtutum documenta ad salutem nostram uigorem castitatis et pudicitie reparasti, te supplices exoramus, ut hanc Sororem nostram uiduam ad gratiam pietatis tue ex corde conuersam ab omnibus temptationibus inimicorum tutam defensamque custodias, et hec capitis uelamina ad interioris hominis tutamen perseuerare facias. Per. Alia. Domine Deus uirtutum celestium eterne dominator tibi supplices effundimus preces, ut hanc famulam tuam N. consecrare digneris, quam de pristina conuersatione ad nouitatem uite exspolians ueterem hominem, et induens nouum, conuerti fecisti, ut sicut Anna prophetissa multis temporibus uiduitatis ueste induta in  templo glorie tue ieiuniis et orationibus fideliter deseruiuit, sic et hec famula tua tibi soli Deo in Ecclesia tua deuota mente deseruiat. Per. Deus castitatis amator. Et reliqua.



ORDINATIO  ABBATISSAE



CANONICAM PROFITENTIS REGULAM.

In ordinatione abbatisse episcopus debet missam cantare et eam benedicat hoc modo. Post antiphonam ad introitum et datam orationem et reliquum officium misse usque ad euangelium prosternat se electa ante altare cum duabus uel tribus de sororibus suis fiantque ibi letanie. Quibus finitis benedicat eam episcopus inclinato capite dicens. Dominus uobiscum. Et cum spiritu tuo. Sequitur orat. Oremus. Exaudi Domine  preces nostras et super hanc famulam tuam Spiritum tue benedictionis emitte, ut celesti munere dicata et tue gratiam maiestatis possit acquirere et bene uiuendi aliis exemplum prebere. Per Dnm nrm Ihm Xpm qui tecum uiuit et regnat Deus in unitate eiusdem Spiritus sancti.

Alia. Omnipotentiam tuam humiliter imploramus Domine ut super hanc famulam tuam, quam ad sacrum ordinem assumere dignatus es, benedictionis tue donum dignanter infundas, eique gratiam sanctificationis tribuas, ut quod te donante percipit, te protegente illesum custodiat. Per. Et prosequatur  istam orationem in modum prefationis. Domine sancte Pater omnipotens eterne Deus adesto precibus nostris, adesto uotis, adesto famulatibus, adesto consecrationibus, qui omnia per uerbum uirtutis tue mirabiliter dispensas, et dispensanda ministras. Qui diuersis floribus tuam semper exornas Ecclesiam, dum eam et uirorum exemplis, et illustrium feminarum irradias institutis. Qui etiam de infirmiori sexu hanc famulam tuam seruitutis tue applicare dignatus es famulatui. Effunde quesumus Domine super hanc famulam tuam, quam in officium diuinum fideliter dedicamus, gratiam sancti Spiritus, ut tibi omni tempore eius seruitiis dignanter compleat, eamque dextera potentie tue benedicere et sanctificare siue consecrare digneris in opus ministerii tui condignum,  quatenus actum ministrationis sibi credite fideli . . . exequatur, et eiusdem sancti Spiritus septiformis gratie uirtute corroboretur. Requiescat ergo super eam Domine Spiritus sapientie et pietatis, ac repleas eam Spiritu timoris tui. Concede quoque ei grauitatem actuum, censuramque uiuendi, ut in lege tua die ac nocte meditetur. Mandata tua custodiat, dictis tuis obediat, sacris lectionibus insistat, terrena et transitoria despiciat, atque omni tempore bonis operibus inseruiat. Omnem libidinem praue uoluptatis superet, amorem honeste castitatis teneat, ut tibi sponso uenienti cum lampadibus suis inextinguibilibus possit occurrere, et precedentium uirginum choro iungi, et ne cum stultis excludatur regalem ianuam cum sapientibus licenter intreat.  Abundet in ea totius forma uirtutis, auctoritas modesta, pudor constans, innocentie puritas, et spiritalis obseruantia discipline in moribus eius precepta tua fulgeant, ut tue castitatis exemplo cunctis sibi subditis imitationem prebeat puram, et bonum conscientie testimonium ostendens in Christo Iesu firma et stabilis perseueret atque ita perceptum ministerium te auxiliante peragat, qualiter ad eternam remunerationem, te donante, peruenire mereatur. Per eundem Dnm nrm. Tunc det ei regulam dicens: Accipe regulam sancte conuersationis simulque gratiam diuine benedictionis, et cum per hanc cum grege tibi credito in districti iudicii die Domino incontaminata representari ualeas, ipse te adiuuare dignetur, qui cum Deo Patre uiuit.


 Sequitur oratio.

Domine Deus omnipotens, qui sororem Moysi Mariam precinente cum ceteris mulieribus inter equoreas undas cum tympanis et choris letam ad litus maris uenire fecisti, te supplices deprecamur pro fideli famula tua, que hodie materna, in cathedra super uniuersas subditas sibi abbatissa constituitur, ut ita canonica norma tueatur cunctas famulas tuas, quatenus ad eternam gloriam te auxiliante cum omnibus illis intreat leta, ibique exultans cum angelis canens cantica noua, sequatur agnum quocunque ierit Xpm Dnm nrm. Famulam tuam quesumus Domine tua semper gratia benedicat, et inculpabilem ad uitam perducat eternam.  Per. Quodsi ordinatio in domo sua facta fuerit imponatur Te Deum laudamus. Populo acclamante Kyrie eleison. Postea dicatur hec oratio pro adepta dignitate. Omnium Domine fons bonorum, iustorumque profectuum munerator, tribue quesumus famule tue adeptam bene gerere dignitatem et a te sibi prestitam bonis operibus comprobare. Per. Item si alibi consecrata fuerit, regresse ad monasterium omnis chorus uirginum honorifice procedat ei obuiam cum crucibus, aqua benedicta, incenso et euangelio, et in ipso eodem introitu imponant Te Deum laudamus, turba acclamante Kyrie eleison, et presbytero prosequente orationem ut supra. Omnium Domine fons bonorum.



ORDINATIO ABBATISSAE



MONASTICAM REGULAM PROFITENTIS. Capitulum ex canone Theodori archiepiscopi Anglorum.



In ordinatione Abbatisse episcopus debet missam celebrare, et eam benedicere hoc modo.

Post antiphoniam ad introitum, et datam orationem, et reliquum officium misse usque ad euangelium, prosternat se electa ante altare retro episcopum, fiantque ibi letanie, sequitur Pater noster cum precibus istis: Saluam fac ancillam tuam Domine. Deus meus.

Dominus conseruet eam, et uiuificet eam.

R\ Et beatam faciat eam in terra.

 Dominus custodiat introitum tuum et exitum tuum. R\. Ex hoc nunc.

Dominus custodiat te ab omni malo.

R\. Custodiat animam tuam Dominus.

Mittat tibi auxilium de sancto. R\. Et de Sion.

Esto illi turris fortitudinis. R\. A facie.

Exurge Domine adiuua nos. R\. Et libera nos.

Domine exaudi orationem meam. R\. Et clamor.

Precibus istis finitis benedicat eam episcopus inclinato capite ita dicens:

Dominus uobiscum. R\. Et cum spiritu.


Sequitur ista Oratio.

Concede quesumus omnipotens Deus affectui nostro miserationis effectum, et famulam tuam, quam  ad regimen animarum elegimus, gratie tue dono prosequere, ut te largiente cum ipsa tibi nostra deuotione placeamus. Per Dnm nrm Iesum Chrm

Alia. Cunctorum bonorum institutor Deus, qui per Moysen famulum tuum ad gubernandas Ecclesias prepositos instituisti, tibi supplices fundimus preces, te deuotis mentibus exoramus, ut hanc famulam tuam N. quam cohibentia et electio famularum tuarum abbatissam hodie famularum tuarum instituit, protectionis tue gratia munire digneris, sicque regere subditas, commendatasque oues concedas, ut cum illis omnibus regna celorum adepta, et Domino opitulante apostolicis iugiter fulta doctrinis cum fructu centesimo leta intreat portas  paradysi, atque te conlaudante Domine audire mereatur: Euge ancilla bona, et fidelis, quia in pauco fuisti fidelis, super multa te constituam, intra in gaudium Domini tui. Quod ipse presta.

Tunc imponit ei manum super caput  dicens orationem hanc in modum prefationis.

Omnipotens sempiterne Deus benedictionis tue Spiritum N. orantibus nobis propitiatus infunde, ut que per manus hodie impositionem abbatissa constituitur, sanctificatione tua digne a te electa permaneat, ut nunquam postmodum de tua gratia separetur indigna. Suscipiat te Domine largiente hodie in bono opere perseuerantiam, in aduersis constantiam, in tribulatione tolerantiam, in ieiuniis desiderium, in impietatibus misericordiam, in humilitate  principatum, in superbia odium, in fide dilectionem, in doctrina uigilantiam, in castitate continentiam, in luxuria abstinentiam, in uarietatibus moderantiam, in moribus doctrinam. Te munerante Domine talis in hoc ministerio, qualis leuita electus ab apostolis sanctus Stephanus meruit perseuerare. Totam ab hodie diabolicam conuersationem despiciat, tua Domine benedictione largiente contempnat presentia, diligat celestia, premia desideret sempiterna. Sit exemplum, et forma iustitie ad gubernandam, regendamque Ecclesiam fideliter, ut speculatrix idonea inter suas collegas semper efficiatur, sit magni consilii, industrie, censure, efficatie, discipline. Ita te Domine tribuente in omnibus mandatis tuis sine reprehensione tibi mundo  corde deseruiat, ut ad brauium superne uocationis multiplicato fenore cum centesimo fructu, coronaque iustitie ad celestium thesaurorum dona tua perueniat. Per.


Tunc det ei regulam dicens:

Accipe regulam a sanctis Patribus nobis traditam, ad regendum custodiendumque gregem tibi a Domino creditum, quantum Deus ipse te confortauerit, ac fragilitas humana permiserit.

Domine Deus omnipotens, qui sororem Moysi Mariam preeuntem cum ceteris mulieribus inter equoreas undas cum tympanis et choris letam ad litus maris uenire fecisti, te supplices deprecamur pro fideli famula N. que hodie materna in cathedra super uniuersas subditas sibi abbatissa constituitur,  ita canonica norma tueatur cunctas famulas tuas, quatenus ad eternam gloriam te auxiliante cum illis omnibus intreat leta, ibique exultans cum angelis canens cantica noua sequatur agnum quocunque ierit. Per.

Concede quesumus omnipotens Deus famule tue abbatisse, ut ostendendo et exercendo, que recta sunt, exemplo bonorum operum animas suarum instruat  subditarum, et eterne remunerationis mercedem a te piissimo percipiat. Per.

Omnium Domine fons bonorum, iustorumque prouectuum remunerator, tribue famule tue adeptam bene gerere dignitatem, et a te sibi prestitam bonis operibus comprobare. Per Dnm nrm.

Quodsi ordinatio abbatisse infra monasterium facta fuerit, imponatur Te Deum laudamus: populo acclamante Kyrie eleison. postea dicatur hec oratio post adeptam dignitatem.

Deus, cui omnis potestas et dignitas famulatur, da famule tue N. prosperum sue dignitatis effectum, in qua te semper timeat, tibique iugiter placere contendat. Per.

Si alibi consecrata fuerit abbatissa, regresse ad  monasterium omnis chorus monacharum honorifice precedat cum crucibus, aqua benedicta, incenso, et euangelio, et in ipso ecclesie introitu imponatur Te Deum laudamus, turba clamante Kyrie eleison, et presbytero prosequente orationes ut supra: Deus, cui omnis potestas, etc.



CONSECRATIO SACRAE uIRGINIS,



QUAE IN EPIPHANIA, uEL IN SECUNDA FERIA PASCHAE, ET IN NATALICIIS APOSTOLORUM CELEBRATUR.

Omnes, qui ad sacros ordines debent promoueri, ante pronuntiationem euangelii debent consecrari. uirgines post lectum euangelium debent uelari, post euangelium, et dictam ea prostrata letaniam inclinato capite ante altare benedicat eam episcopus dicens:

Respice Domine super hanc famulam tuam N. ut  uirginitatis propositum, quod te inspirante suscepit, te gubernante custodiat. Per.


Consecratio in modum prefationis.

Deus castorum corporum benignus habitator et incorruptorum amator cordium. Deus qui humanam substantiam in primis hominibus diabolica fraude uiciatam ita in uerbo tuo, per quod omnia facta sunt, reparas, ut eam non solum ad prime originis innocentiam reuoces, sed etiam ad experientiam quorumdam bonorum, que in nouo seculo sunt habenda perducas, et obstrictos conditione mortalium ad similitudinem prouehis angelorum, respice super hanc famulam tuam, que in manu tua propositum continentie sue collocans uotum, tibi deuotionem suam offert, a quo etiam idem uotum assumpsit, quando  animus mortali carne circumdatus legem nature, libertatem licentie, uim consuetudinis, et stimulos etatis uinceret, nisi tu per liberum arbitrium hunc amorem clementer accenderes, tu hanc cupiditatem in eius corde clementer aleres, tu fortitudinem ministrares, effusa in omnes gentes gratia tua, ex omni natione, que est sub celo, in stellarum innumerabilem numerum noui testamenti heredibus adoptatis,  inter ceteras uirtutes, quas filiis tuis non ex sanguinibus, neque ex uoluntate carnis, sed de tuo Spiritu genitis indidisti. Etiam hoc donum in quasdam mentes de largitatis tue fonte defluxit, ut cum nuptiarum honorem nulla interdicta minuissent, ac super sanctum coniugium initialis benedictio permaneret, existerent tamen sublimiores anime, que uiri ac mulieris copule fastidirent connubium, concupiscerent sacramentum, nec imitarentur, quod nuptiis agitur, sed diligerent, quod nuptiis prenotatur. Agnouit auctorem suum beata uirginitas, emula integritatis angelice, illius thalamo, illius cubiculo se deuouit, qui sic perpetue uirginitatis est sponsus, quemadmodum perpetue uirginitatis est filius. Imploranti auxilium tuum Domine, et confirmari se benedictionis tue consecratione cupienti, da  protectionis tue munimen et regimen, ne hostis antiquus, qui excellentiora studia subtilioribus infestat insidiis ad execandam perfecte continentie palmam per aliquam mentis serpat incuriam et rapiat de proposito uirginum, quod moribus decet inesse nuptarum. Sit in ea Dne per donum Spiritus tui prudens modestia, sapiens benignitas, grauis lenitas, casta libertas, in caritate ferueat, et nichil extra te diligat, laudabiliter uiuat, laudarique non appetat. Te in sanctitate corporis, te in anime sue glorificet studiis, amore te timeat, amore te diligat, amore tibi seruiat.

Tu ei sis honor, tu gaudium, tu uoluptas, tu in merore solatium, tu in ambiguitate consilium, tu in  iniuria defensio, in tribulatione patientia, in paupertate habundantia in ieiunio cibus, in infirmitate medicina. In te habeat omnia, quem diligere appetit super omnia, et quod est professa custodiat, scrutatori pectorum non corpore placitura, sed mente. Transeat in numerum sapientium puellarum, ut celestem sponsum accensis lampadibus cum oleo preparationis exspectet, ne turbata improuisi regis aduentu, sed secura cum lumine, et precedentium uirginum choro iocanter occurrat, et ne excludatur cum stultis, regalem ianuam cum sapientibus uirginibus licenter intreat, et agni tui perpetuo comitatu probabilis mansura castitate permaneat.


Benedictione expleta episcopus mittat uelamen super caput ipsius uirginis dicens:

 Accipe uelum sacrum puelle, quod perferas sine macula ante tribunal Christi, cui flectitur omne genu celestium, terrestrium et infernorum, in secula seculorum.


Tunc cantetur a circumstantibus ad singulas antiphona.

Induit te Dominus cyclade auro texta, et immensis monilibus ornauit te.


Oratio post assumptum uelamen.

Famulam tuam Domine custodia muniat pietatis, ut continentie sancte propositum, quod te inspirante suscepit, te protegente illesum custodiat. Per.

Sequitur Antiphona. Ipsi sis desponsata, cui an. etc.

Da quesumus omnipotens Deus, ut hec famula  tua N. que pro spe retributionis eterne tibi Domino desiderat consecrari, plena fide, animoque in sancto proposito permaneat. Tu omnipotens Pater sanctificare, et benedicere, in perpetuum conseruare digneris, tribue ei humilitatem, castitatem, obedientiam, caritatem, et omnium bonorum operum quantitatem. Da ei Domine pro operibus gloriam, pro pudore sanctitatem, ut ad meritum glorie possit peruenire. Per.

Tunc cantetur a circumstantibus. Posuit signum in faciem tuam, ut nullum pre, etc.

Deus plasmator corporum, afflator animarum, qui nullam spernis etatem, non sexum reprobas, nullam conditionem gratia tua ducis indignam, sed creator equalis es et redemptor, tu hanc famulam tuam, quam ex omni numero gregis bonus pastor elegere  ad conseruandam coronam perpetue uirginitatis et castitatis anime dignatus es, tue protectionis scuto et ad omne opus uirtutis, et glorie magistrante sapientia prepara, ut uincens carnis illecebras, et licita connubia recusans, insolubilem tui Filii Domini nostri Iesu Christi copulam mereatur. Huic petimus Domine arma suggeras non carnalia, sed spiritus uirtute potentia ut te muniente ei sensus et membra ab omnibus conseruentur peccatis, et sub tua gratia uiuere cupienti nichil sibi inimicus bonorum de hoc uase nomini tuo consecrato preualeat uendicare. Omnem genuinum calorem ymber celestis gratie extinguat, lumen perpetue castitatis accendat, facies scandalis pudica non pateat, ne incaute occasionem  tribuat negligentia delinquendi. Sit in ea casta uirginitas, ornata fide integra, spe certa, caritate sincera, ut preparato animo ad continentiam uirtus tanta prestetur, que superet uniuersa figmenta diaboli. Contempnendo presentia sectetur futura, carnalibus epulis ieiunia preferat, sacras lectiones et orationes conuiuiis et potationibus anteponat, ut orationibus pasta, illuminata uigiliis uirginalis gratie opus exerceat. His uirtutum armis hanc tuam famulam interius exteriusque communiens presta inoffensum cursum uirginitatis implere. Per Dnm.


Ad annulum dandum.

Accipe annulum fidei, signaculum Spiritus sancti, ut sponsa Dei uoceris, si ei fideliter seruieris. Per.


 Ad torquem.

Accipe signum Christi in capite. ut uxor eius efficiaris, et si in eo permanseris, perpetuo coroneris. Per Dnm.


Interim dicatur antiphona: Annulo suo subarrauit. Sequitur Benedictio.

Benedicat te conditor celi et terre Deus Pater omnipotens, qui te eligere dignatur ad sancte Marie matris Domini nostri Iesu Christi consortium, ut integram et immaculatam uirginitatem, quam professa es, coram Domino et angelis eius conserues, propositum teneas, castitatem diligas, patientiam serues, coronam uirginitatis accipere merearis. Per.

Post hec relinquit puella cereos, offerat oblat. iterum  accipiens cereos, stet dum communio et Missa finiatur. Usque in octauam diem communicet. Si est, qui ei testimonium perhibuerit, mittat eam Episcopus in manus suas dicens:

uide quomodo istam Deo sacratam representes immaculatam ante tribunal Domini nostri.



BENEDICTIO ET ORATIO AD MONACHAS FACIENDAS.

Dignare Domine quesumus famulabus tuis  renuntiantibus secularibus pompis gratie tue ianuas aperire, que despecto diabolo confugiunt sub titulo Christi, et uenientes ad te sereno uultu suscipe, ne de eis ualeat inimicus triumphare, tribue eis infatigabile brachium auxilii tui, mentem earum fidei lorica circumda, ut felici muro uallate mundum  se gaudeant euasisse. Per.

Alia. Clementissime Deus tuam inuocamus pietatem, ut has famulas tuas, quas a seculo conuersas in numero Sanctorum tuorum accersere dignatus es, quesumus, ut conuersionis sue fidem digne custodiant, et quidquid pro salute animarum suarum deprecate fuerint, obtineant. Sint uita probabiles, sint sapientes et humiles. Scientia uere, obedientia clare, conuenientes in doctrina, in increpationibus immobiles, in grauitate decore, in passione piissime, in operatione caute, in dispensatione sollicite, in temptatione fortes, in iniuriis patientes, in pace fixe, in elemosinis prompte, in orationibus frequentes, in misericordia efficaces, nec sint immemores, quod tuo iudicio iudicande sint. Harum deprecamur  Domine ut munera placatus suscipias, et quicquid a te petierint, clementer impertias. Per.

Omnipotens et misericors Deus totius sancte religionis origo, omni profitenti tibi uite saluatio, suscipe professionem famularum tuarum, que de huius seculi uanitate ad te confugiunt, sint quesumus te adiuuante ab omni negotiorum secularium strepitu exute, ab antiqui hostis insidiis erepte, mortue huic mundo, remote ab omnibus prauorum retinaculis. Doce eas Domine omnia huius uite prospera contempnere, non timere aduersa, non inferre iniurias, sed equanimiter tolerare, inimicos diligere, pro persequentibus, et calumniantibus suppliciter deprecari, nil concupiscere carnaliter, non eas superbia inflet, non ardor auaritie succendat, non incentiua luxurie  inflamment, non uana gloria turpiter iactet, non gula aut ebrietas eas prepediat, non ambitio uentosa precipitet, non ardor animose contentionis exagitet, non desiderium humane opinionis eleuet, non diabolus auctor perditionis ledat, aut perdat, sed tue pietatis dextera clementissime Deus a cunctis eruat malis, et in futuro seculo protegat, regat, ac gubernet. Te timeant, imitentur, diligant. Aperi eis sensum, ut diuinarum studiis litterarum te legant corde, ore, opere meditentur, intelligant, die noctuque tibi deseruiant, celestia et eterna sapiant, terrena et caduca respuant, obedientes sint et instructe, amicos et inimicos pro tui nominis amore ament et diligant, humilitatem et utilitatem teneant,  exerceant. Castitatem et pudicitiam corde, ac corpore teneant. Patientiam et longanimitatem arripiant, et custodiant. Ieiunio, et abstinentie studeant, et ament, gemitum et orationem desiderent ac inuigilent. Peccata sua incessanter cum lacrimis et suspiriis accusent, et diluant. Te Deum omnipotentem corde, ore, opere circumferant.

Suscipe quesumus sancte Pater omnipotens has famulas tuas, quas de huius seculi naufragiis et periculis eruisti, ad monasticam uocare dignatus es gratiam. Concede propitius, ut arctam et angustam, quam professe sunt, uiam iugiter diligant, sectentur, quatenus ad eternam, quam in te perseuerantibus promittere dignatus es, gloriam peruenire mereantur. Per Dum.



PROFESSIO REGULARIS.


Ego soror N. ab hodierna die et deinceps monacha promitto stabilitatem huius uite, et conuersionem morum meorum, et obedientiam secundum regulam sancti Benedicti abbatis, quantum me humana fragilitas permittit, coram Deo et sanctis eius, et presente abbate. EIBIKA.

Tunc prosternantur ante altare, et dicant hunc uersum:

Suscipe me Domine secundum eloquium tuum et uiuam, et non confundas me ab expectatione mea. Et tertio repetatur ab omnibus, subiungentes Gloria Patri, et illis iacentibus sequatur letania et preces:

Saluas fac ancillas tuas Domine Deus meus.

 Dominus custodiat eas ab omni malo.

Mitte eis Domine auxilium de sancto.

Nihil in eis proficiat inimicus. Et filius.

Esto eis Domine turris fortitudinis. A facie.

Exurge Domine adiu.

Tunc aspergantur aqua benedicta uestimenta, et sequatur ista oratio:

Exaudi quesumus omnipotens Deus preces nostras, et has uestes, quas famule tue ad operiendum exposcunt, uberrime benedictionis ymbre perfunde, sicut perfudisti ora uestimentorum Aaron benedictione perfluenti a capite in barbam ungenti, et sicut benedixisti uestes omnium religiosorum tibi per omnia placentium, ita eas benedicere dignare, ac presta quesumus Domine, ut supradictis famulabus  tuis hec sint uestimenta salubris protectio, hec cognitio religionis, hec inicium sanctitatis, hec contra omnia tela inimici robusta defensio. Per.

Deus qui uestimentum salutare, et indumentum eterne iocunditatis tuis fidelibus promisisti, te suppliciter exoramus, ut hec indumenta mortificationis humilitatem cordis, et contemptum mundi significantia, quibus famule tue sancto inuisibiliter sunt informande proposito, propitius benedicas, et monastice religionis habitum, quem te inspirante susceperint, te protegente custodiant. Per.

Alia. Deus bonarum uirtutum dator, et omnium benedictionum largus infusor, exaudi preces nostras, et hec uestimenta, que famule tue pro signo  conseruande regule se ad induendum exposcunt, benedicere et sanctificare digneris. P.

Alia. Adesto Domine supplicationibus nostris et has famulas tuas benedicere digneris, quibus in tuo sancto nomine habitum sancte religionis imponimus, ut te largiente deuote in monasterio persistere, et uitam percipere mereantur. Per.

Da quesumus Domine famulabus tuis indulgentiam delictorum suorum, quatenus de omnibus, que carnali delectatione, uel animi cogitatione, aut uana huius seculi ambitione contra tuorum rectitudinem mandatorum perfecerunt, in presenti uita perseuerantes in regulari actione, ueniam eternam percipere mereantur. Per.

Tunc exuantur uestimentis suis, et induantur rebus  monasterii, et dicatur:

Exuat te Dominus ueterem hominem cum actibus suis, et induat te nouum hominem, qui secundum Deum est creatus in iustitia et sanctitate ueritatis.

Tunc respondeant omnes: Amen, et ipse oblat. offerant.



MISSA EODEM DIE PRO IPSIS.

Omnipotens sempiterne Deus, qui arctam et angustam uiam iussisti arripere, famulas tuas de huius seculi periculis ad te confugientes propicius suscipe, et delictorum penam, qua se districtas sentiunt esse pie disrumpe, perseuerantiam boni operis et premia perpetua largire. Per.


Prefatio.

 uD. usque eterne Deus tuam deprecamur clementiam, ut famulas tuas, quas hodierna die a mundiali contagione abstrahere et ad monastice religionis professionem uocare dignatus es, protegas, quibus donasti bone uoluntatis exordium, tribuas recte operationis perseuerantiam, et sempiterne beatitudinis premium. Per.


Ad Commun.

Hec nos quesumus Domine diuini sacramenti perceptio a nostris emundet offensis, et famulas tuas a mundanis prauitatibus, et omnium tumultuum carnalium delectationibus clementer eruat. Per.

Alia. Famulas tuas Domine quesumus custodia tue pietatis mundet et muniat, ut uirginitatis sancte propositum, quod mente susceperunt, te protegente  illesum custodiant in eternum. Per

Alia. Famulas tuas quesumus Domine tua dextera benedicat, et inculpabiles ad uitam eternam perducat. Per.



ORDINATIO ABBATIS. Ex Canone Theodori.
(Ex cod. uind. Th. 359, sec. X uel XI.

In ordinatione abbatis debet episcopus missam celebrare, et eum benedicere inclinato capite cum duobus uel tribus de fratribus suis, et dat ei baculum et  pedules. Post antiphonam ad Introitum, et datam orat. annuntiat episcopus in populum, dicens allocutionem.

Ecclesie nostre fratres kmi, pater electus suum adest ordinem ad suscipiendum. Unde apostolica prius eum censemus auctoritate examinandum, suum propositum, et sancti Benedicti regulam si uelit ipse obseruare, sibique subiectos, ut idipsum faciant, diligenter instruere, res quoque ecclesie ubique locorum hactenus dispersas iniuste, quantum preualet congregare, easque in usus ecclesie et fratrum pauperum etiam, et peregrinorum obseruare, sicque dignum esse, ad ordinem accedere. Eo autem profitente pro uiribus hec adimplere, prosternat se episcopus ante altare, et abbas sacris uestibus  indutus. Fiant ibi letanie. Sequitur. Pater noster. Preces.

    Saluum fac seruum tuum Domine. Deus meus sperantem in te.
    Dominus conseruet eum et uiuificet eum. Et beatum faciat.
    Dominus custodiat introitum tuum et exitum tuum. Ex hoc nunc.
    Dominus custodiat te ab omni malo. Custodiat animam.
    Mittat tibi auxilium de sancto. Et de Sion tueatur.
    Nihil proficiat inimicus in eo. Et filius iniquitatis.
    Esto illi Domine turris fortitudinis. A facie inimici.
    Exurge Domine adiuua eum. Et redime eum.
    Domine exaudi orationem meam. Et clamor meus.




 Sequitur oratio.

Concede quesumus omnipotens Deus affectui nostro tue miserationis effectum, et famulum tuum N. quem ad regimen animarum eligimus, gratie tue dono prosequere, ut te largiente cum ipsa tibi nostra electione placeamus. Per.


Tunc det ei regulam dicens.

Accipe regulam a sanctis Patribus nobis traditam, ad regendum, custodiendumque gregem tibi a Deo creditum, quantum Deus ipse te confortauerit, ac fragilitas humana permiserit. Per.


Tunc det ei baculum dicens.

Accipe baculum pastoralem, quem preferas caterue tibi commisse ad exemplum iuste seueritatis et  correptionis.



CONSECRATIO.



QUANDO ABBAS uEL ABBATISSA ORDINANTUR IN MONASTERIO.

Cunctorum bonorum operum institutor, etc. Tunc imponat ei manum super caput dicens hanc orationem in modum Prefationis  . Omnipotens sempiterne Deus affluentem spiritum, etc. Deus omnium fidelium pastor et rector, famulum tuum, quem ecclesie tue preesse uoluisti propitius respice; da  ei quesumus, uerbo et exemplo, quibus preest, proficere, ut ad uitam unacum grege sibi commisso perueniat sempiternam. Per.


Oratio adepta dignitate.

Omnium fons Domine bonorum etc. Deus cui omnis potestas etc. Sequitur Te Deum laudamus populo acclamante Kyrie eleison. Postea dicit orationem: Deus eterne lucis inuentor, omnipotentiam tuam supplici prece deposcimus, ut famulum tuum N. quem ad regimen animarum eligimus, gratie tue dono prosequaris, ut te largiente cum ipsa tibi nostra electione placeamus. Per unigenitum tuum Dnm nrm Ihm Xpm, cum quo et Spiritu sancto unus et uerus es Deus, qui uiuis et regnas per omnia secula.



MISSA PRO ABBATE.


Protector noster aspice Deus. Ps. Quam dilecta tabernacula. Missa  . Concede quesumus Domine  famulo abbati, ut predicando et exercendo, que recta sunt exemplo bonorum operum animos suorum instruat subditorum, eterne remunerationis mercedem a te piissimo pastore percipiat. Per.

Secreta. Munera quesumus nostra Domine suscipe placatus, et famulum tuum N. semper ubique misericorditer protege. Per.

Benedictiones. Benedicat te Deus celi, adiuuet te Christus Filius Dei, corpus tuum in seruitio suo custodire et conseruare dignetur. Amen. Mentem tuam illuminet, sensum tuum custodiat, gratiam suam ad profectum anime tue tibi porrigat. Amen. Ab omni malo te liberet, dextera sua defendat, et qui Sanctos suos semper adiuuat, ipse te adiuuet, et ad celestia regna perducat. Amen.


 Ad Complendum.

Hec nos Domine communio purget a crimine, et famulum tuum benigna pietate conseruet. Per.





ORDO AD REGEM BENEDICENDUM.



INCIPIT ORDO AD REGEM BENEDICENDUM, QUANDO NOuUS A CLERO ET POPULO SUBLIMATUR IN REGNUM.



Primo exeunte illo de thalamo unus episcoporum imponat orationem. Omnipotens sempiterne Deus, qui famulum tuum regni fastigio dignatus es sublimare; tribue quesumus ei, ut in huius seculi cursu cunctorum in commune salutem disponat, quatenus a tue ueritatis tramite non recedat. Per.

Postea suscipiant illum duo episcopi dextra leuaque eius honorifice parati habentes Sanctorum reliquias collo pendentes, ceteri autem phaphones  sint casulis adornati precedente sancto euangelio, et duabus crucibus cum incenso boni odoris ducant illum ad  ecclesiam canentes antiphonam istam altis clamoribus Ecce mitto Angelum. Cum uersu, Isrel si me audieris. Ad ostium ecclesie clerus subsistat, et archiepiscopus imponat orationem subsequentem. Deus qui scis genus humanum nulla uirtute posse subsistere, concede propitius, ut famulus tuus, quem populo tuo uoluisti preferri, ita tuo fulciatur adiutorio quatenus quibus potuit preesse, ualeat prodesse. Intreuntes autem precedentes clerici, decantent antiphonam Domine saluum fac regem. Usque in introitum chori. Tunc episcopus metropolitanus dicat  orationem. Omnipotens sempiterne Deus celestium terrestriumque moderator, qui famulum tuum ad regni fastigium dignatus es prouehere, concede quesumus, ut cunctis aduersitatibus liberatus, et ecclesiastice pacis dono muniatur, et ad eterne pacis gaudia, te donante, peruenire mereatur. Per.

Ibi autem ante chorum designatus princeps pallium et arma deponat, atque inter manus episcoporum perductus in chorum usque ad altaris gradus incedat; cunctoque pauimento tapetibus et palliolis contecto, ibi humiliter totus in cruce prostratus iaceat una cum episcopis et presbyteris hinc inde prostratis, ceteris in choro letaniam breuiter psallentibus, id est duodecim apostolos, ac totidem martyres, confessores, et uirgines. Et inter cetera inferenda sunt ista, que  secuntur. Ut istum famulum tuum N. in regem eligere digneris. Te rogamus audi nos. Ut eum benedicere et sublimare digneris. Te rog. Ut eum ad imperii fastigium perducere digneris. Te rogamus. Sublatus autem princeps ab episcopo metropolitano hoc modo interrogetur  . uis fidem sanctam a catholicis uiris tibi traditam tenere, et operibus iustis obseruare. R\. uolo. uis sanctis ecclesiis, ecclesiarumque ministris tutor et defensor esse. R\. uolo. uis regnum tibi a Deo concessum secundum iustitiam patrum tuorum regere et defendere.  R\. uolo. uolo, et in quantum diuino fultus adiutorio ac solatio omnium suorum ualuero, ita me per omnia fideliter acturum esse promitto. Deinde ipse domnus metropolitanus affatur populum his uerbis. uis tali principi ac rectori te subiicere, ipsiusque regnum firmare, firma fide stabilire, atque iussionibus illius obtemperare iuxta apostolum: omnis anima potestatibus sublimioribus subdita sit regi quasi precellenti. R\. uolo. Tunc ergo a circumstante clero et a populo unanimiter dicatur. Fiat. Fiat. Amen.

Postea uero, eo deuote inclinato capite dicatur ab uno episcopo. Benedic Domine hunc regem nostrum, qui regna omnia moderaris a seculo, et tali eum benedictione glorifica, ut Dauidice teneat sublimitatis  sceptrum, et glorificatus in eius protinus recipiatur merito. Da ei Domine tuo spiramine cum mansuetudine ita regere populum sicut Salomonem regnum obtinere pacificum. Tibi semper cum timore sit subditus, tibique militet cum quiete. Sit tuo clypeo protectus cum proceribus, et ubique tua gratia uictor existat. Honorifica eum pre cunctis regibus gentium. Felix populis dominetur, et feliciter eum nationes adornent. uiuat inter gentium cateruas magnanimus, sit in iudiciis equitatis singularis, locupletet eum prediues dextera, frugiferam obtineat patriam, et eius liberis tribuas profutura. Presta ei prolixitatem uite per tempora, et in diebus eius oriatur iustitia, ac robustum teneat regiminis solium, et cum iocunditate et letitia eterno glorietur in regno. Per.


 Oratio  .

Omnipotens sempiterne Deus creator omnium, imperator angelorum, rex regnantium, Dominusque dominantium, qui Abraham fidelem famulum tuum de hostibus triumphare fecisti, Moysi et Iosue populo prelatis multiplicem uictoriam tribuisti, humilemque Dauid puerum tuum regni fastigio sublimasti, et Salomonem sapientie pacisque ineffabili munere ditasti; respice quesumus ad preces humilitatis nostre, et super hunc famulum tuum N. quem supplici deuotione in regem elegimus, benedictionum tuarum dona multiplica eumque dextera tue potentie semper et ubique circumda, quatinus predicti Abrahe fidelitate firmatus, Moysi  mansuetudine fretus, Iosue fortitudine munitus, Dauid humilitate exaltatus, Salomonis sapientia decoratus, tibi in omnibus placeat, et per tramitem iustitie in offenso gressu semper incedat, ecclesiamque tuam deinceps cum plebibus sibi annexis ita enutriat, ac doceat, muniat ac instruat, contraque omnes uisibiles et inuisibiles hostes eidem potenter, regaliterque tue uirtutis regimen administret, et ad uere fidei pacisque concordiam eorum animos te opitulante reformet, ut horum populorum debita subiectione fultus condigno amore glorificatus  ad paternum decenter solium tua miseratione conscendere mereatur. Tue ergo protectionis galea munitus, et scuto insuperabili iugiter protectus, armisque celestibus circumdatus, optabilis uictorie triumphum feliciter capiat, terroremque sue potentie infidelibus inferat et pacem tibi militantibus letanter reportet per Dnm nrm qui uirtute sancte crucis tartara destruxit, regnoque diaboli superato ad celos uictor ascendit, in quo omnis potestas, regum consistit uictoria, qui est gloria humilium et uita, salusque populorum. Qui tecum.

Deinde ab altero episcopo hec dicatur oratio. Deus inenarrabilis auctor mundi, conditor generis humani, gubernator imperii, confirmator regni, qui ex utero fidelis amici tui patriarche nostri  Abrahe preelegisti reges seculis profuturos tum presentem regem hunc cum exercitu suo per intercessionem omnium sanctorum uberi benedictione locupletata, et in solium regni firma stabilitate connecte. uisita eum sicut uisitasti Moysen in rubo, Iesu Naue in prelio, Gedeon in agro, Samuelem in templo, et illa eum benedictione siderea, ac rore sapientie tue perfunde, quam Dauid in psalterio, Salomon filius eius, te remunerante percepit e celo. Sis ei acies contra inimicos, lorica in aduersis, galea in prosperis, patientia in protectione, clypeus eius sempiternus, et presta, ut gentes illi  teneant fidem, proceres sui habeant pacem, diligant caritatem, abstineant se a cupiditate, loquantur iustitiam, custodiant ueritatem. Et  ita populus iste sub eius imperio pullulet coaluus  benedictione eternitatis, ut semper maneant tripudiantes in pace uictores. Quod ipse prestare dignetur, qui tecum uiuit.

Tunc ab episcopo metropolitano unguantur manus de oleo sanctificato. Unguantur manus iste de oleo sanctificato, unde fuerunt uncti reges et prophete, et sicut unxit Samuel Dauid in regem, ut sis benedictus, et constitutus rex in regno isto super populum istum, quem Dominus Deus tuus dedit tibi ad regendum ac gubernandum. Quod ipse prestare. Prospice omnipotens Deus hunc gloriosum regem ill. serenis obtutibus, et sicut benedixisti Abraham, Isaac et Iacob, sicut illum largis benedictionibus spiritualis gratie cum omni plenitudine tue potentie  irrigare, atque profundere dignare. Tribue ei Domine de rore celi, et de pinguedine terre habundantiam frumenti, uini et olei, et omnium frugum per tempora, ut illo regnante sit sanitas corporum in pata , pax inuiolata sit in regno, et dignitas gloriosa regalis palatii maximo splendore regie potestatis oculis omnium fulgeat, luce clarissima clarescat, atque splendore quasi splendidissima fulgore maximo perfusa lumine uideatur. Tribue ei omnipotens Deus, ut sit fortissimus protector patrie, et consolator ecclesiarum, atque cenobiorum  sanctorum maxima cum pietate regalis munificentie: atque ut sit fortissimus regum, triumphator hostium ad opprimendas rebelles et paganas nationes. Sitque suis inimicis satis terribilis permaxima fortitudine regalis. Optimatibus quoque ac precelsis, proceribusque ac fidelibus sui regni sit magnificus et amabilis et pius, ut ab omnibus timeatur atque diligatur. Reges quoque de lumbis eius per successiones temporum futurorum egrediantur, regnum hoc totum regere, et post gloriosa atque felicia huius uite presentis gaudia sempiterna in perpetua beatitudine habere mereatur. Quod ipse.

Postea uero a pontifice metropolitano unguantur de oleo sanctificato caput, pectus, et scapule ambe compages. Unguo te in regem de oleo sanctificato in  nomine Patris et Filii et Spiritus sancti  . Spiritus sancti gratia humilitatis nostre officio in te descendat copiosa, ut sicut manibus nostris indignis oleo materiali pinguescis exterius oblitus, ita eius inuisibili unguine delibutus impinguari merearis interius, eiusque spiritali unctione perfectissime semper imbutus, et illicita declinare tota mente, et spernere discas seu ualeas, et utilia anime tue iugiter cogitare, optare, atque operari queas, auxiliante Dno nro Ihu Xpo, qui cum Patre. Deinde dicatur oratio. Deus qui es iustorum gloria, et misericordia peccatorum, qui misisti Filium tuum preciosissimo sanguine suo genus humanum redimere: qui conteris bella, et propugnator es omnium in te sperantium, et sub cuius arbitrio omnium  regnorum continetur potestas, te humiliter deprecamur, ut presentem famulum tuum N. in tua misericordia confitentem in presenti sede regali benedicas, eique propitius adesse digneris, ut qui tua expetit protectione defendi, omnibus sit hostibus fortior. Fac eum Domine beatum esse et uictorem de inimicis suis. Corona eum corona iustitie et pietatis, ut ex tota mente in te credens, tibi deseruiat, sanctam tuam Ecclesiam defendat, et sublimet, populumque a te sibi commissum iuste regat. Nullus insidiantibus malis in iniustitiam uertat. Accende Domine cor eius ad amorem gratie tue per hoc unctionis oleum, unde unxisti reges et prophetas: quatinus iustitiam diligens per tramitem familiariter iustitie, populum ducens, post peracta  a te disposita in regali excellentia annorum curricula peruenire ad eterna gaudia mereatur. Per.

Alia. Deus Dei Filius iehsu Christus Dnus nr qui a Patre oleo exultationis unctus est pre participibus suis, ipse per presentem sacre unctionis infusionem Spiritus sancti Paraclyti super caput tuum infundat benedictionem, eandemque usque ad interiora cordis tui penetrare faciat: quatinus hoc uisibili et tractabili dono inuisibilia percipere, et temporali regno iustis moderaminibus exsecutio ,  eternaliter cum eo regnare merearis, qui solus sine peccato rex regum uiuit et glorificatur cum Deo Patre in unitate Spiritus per omnia.

Postea ab episcopis ensem accipiat, et cum ense totum sibi regnum fideliter ad regendum secundum supradicta uerba sciat esse demandatum dicente metropolitano pontifice. Accipe gladium per manus episcoporum licet indignas, uice tamen et auctoritate sanctorum apostolorum consecratas tibi regaliter impositum, nostreque benedictionis officio in defensionem sancte Dei Ecclesie diuinitus ordinatum: et esto memor, de quo Psalmista prophetauit dicens: Accingere gladio tuo super femur tuum potentissime, ut in hoc per eundem uim equitatis exerceas, et molem iniquitatis potenter destruas, et  sanctam Dei Ecclesiam eiusque fideles propugnes, atque protegas, nec minus sub fide falsos quam christiani nominis hostes  execres ac destruas, uiduas ac pupillos clementer adiuues ac defendas, desolata restaures, restaurata conserues, ulciscaris iniusta, confirmes bene disposita: quatinus hec in agendo uirtutum triumpho gloriosus, institieque cultor egregius, cum mundi Saluatore, cuius typum geris in nomine, sine fine merearis regnare. Qui cum Deo.

Accinctus autem ense similiter ab illis armillas et pallium et annulum accipiat illis dicentibus. Accipe dignitatis annulum et per hunc in te catholice fidei cognosce signaculum, quia ut hodie ordinaris caput et princeps regni ac populi, ita perseuerabilis auctor,  ac stabilitor christianitatis et christiane fidei, ut felix in opere, locuples in fide, cum rege regum glorieris, per eum cui est honor, gloria in secula.

Postea uero sceptrum et baculum accipiat dicente sibi metropolitano: Accipe uirgam uirtutis atque equitatis, qua intelligas mulcere pios, et terrere reprobos, errantibus uiam pandere, lapsis manum porrigere, disperdasque superbos, et releues humiles, et aperiatur tibi ostium Ihs Xps Dns nr, qui de semetipso ait: Ego sum ostium: per me si quis introierit, saluabitur, et ipse, qui est clauis Dauid et sceptrum domus Isrel: qui aperit et nemo claudit, qui claudit et nemo aperit. Sitque auctor, qui educit uinctum de domo carceris, sedentemque in tenebris  et umbra mortis, et in omnibus sequi merearis eum, de quo propheta Dauid cecinit, Sedes tua Deus in seculum seculi, uirga equitatis, uirga regni tui. Et imitando ipsum diligas iustitiam, et odio habeas iniquitatem, qui propterea unxit te Deus, Deus tuus ad exemplum illius, quem ante secula unxerat oleo exultationis pre participibus suis Iesum Christum.

Postea metropolitanus uerenter coronam imponat capiti regis dicendo. Accipe coronam regni, que licet ab indignis, episcoporum tamen manibus, capiti  tuo imponitur, quamque sanctitatis gloriam, et honorem, et opus fortitudinis expresse, signare intelligas, et per hanc participem ministerii nostri non ignores; ita, ut sicut nos in interioribus pastores rectoresque animarum intelligimus, tu quoque in exterioribus uerus Dei cultor, strenuusque contra omnes aduersitates Ecclesie Christi defensor, regnique tibi a Deo dati, et per officium nostre benedictionis in uice apostolorum omniumque sanctorum tuo regimini commisso utilis executor, regnatorque proficuus semper appareas: ut inter gloriosos athletas uirtutum gemmis ornatus et premio sempiterne felicitatis coronatus cum redemtore ac Saluatore Iesu Christo cuius nomen uicemque gestare crederis, sine fine glorieris, qui uiuit et imperat  Deus cum Deo Patre in secula seculorum. R\. Amen  .

Et ab eo statim dicatur oratio uel benedictio super eum, que et tempore synodi dicenda est. Benedicat tibi Dominus, custodiatque te, et sicut te uoluit super populum suum esse regem, ita in presenti seculo felicem eterne felicitatis tribuat esse consortem. R\. Amen. Clerum ac populum, qua sua uoluit opitulatione, in tua sanctione congregari, sua dispensatione, et tua administratione per diuturna tempora faciat feliciter gubernari. R\. Amen. Quatinus diuinis monitis parentes aduersitatibus carentes, bonis omnibus exuberantes, tuo imperio fideli amore obsequentes, et in presenti seculo tranquillitate fruantur, et tecum eternorum ciuium consortio  potiri mereatur. Amen. Quod ipse prestare.

Deinde coronatus honorifice per chorum ducatur de altari ab episcopis usque ad solium, canente clero Responsorium Desiderium anime. Deinde dicat sibi metropolitanus. Sta et retine locum ammodo, quem hucusque paterna successione tenuisti hereditario iure  delegatum per auctoritatem Dei omnipotentis, et presentem traditionem nostram omnium scilicet apostolorum, ceterorumque Dei seruorum, et quantum clerum sacris altaribus propinquiorem prospicis tanto ei potiorem in locis congruis honorem impendere memineris: quatinus mediator  Dei et hominum te mediatorem cleri, et plebis  in hoc regni solio confirmet, et in regno eterno secum regnare faciat Ihs Xps Dns nr rex regum et Dominus dominantium. Qui cum Deo Patre.

Tunc dei illis osculum pacis. Cunctus autem clericorum cetus illo rectore gaudens sonantibus hymnis alta uoce concinat hunc hymnum Te Deum laudamus. Tunc episcopus metropolitanus missam celebret plena processione. Deus qui miro ordine uniuersa disponis, et ineffabiliter gubernas, presta quesumus, ut famulus tuus N. hec in huius seculi cursu implenda decernat, unde tibi in perpetuum placere preualeat. Per.


 Secretum.

Concede quesumus omnipotens Deus his salutaribus sacrificiis placatus, ut famulus tuus N. ad peragendum regalis dignitatis officium inueniatur semper indoneus, et celesti patrie reddatur acceptus. Per.


Benedictio episcopalis.

Omnipotens Deus, qui te populi sui uoluit esse rectorem ipse te celesti benedictione sanctificans eterni regni faciat esse consortem.

Oratio. Concedatque tibi contra omnes fidei christiane hostes uisibiles et inuisibiles uictoriam triumphalem, et pacis atque quietis ecclesiastice felicissimum te sibi longe lateque fundatorem. Amen. Quatinus te gubernacula regni tenente populus  sibi subiectus christiane religionis iura custodiens undique tutus pace tranquilla perfruatur, et te in concilio beatorum collocato eterna felicitate te ibidem tecum pariter gaudere mereatur. Quod ipse prestare.

Ad Complendum. Hec Domine salutaris sacrificii perceptio famuli tui N. peccatorum maculas diluat, ut ad regendum secundum tuam uoluntatem populum idoneum illum reddat; ut hoc salutari mysterio contra uisibiles et inuisibiles hostes reddatur inuictus per quod mundus diuina dispositione redemtus. Per.





BENEDICTIO REGINAE.

 In ingressu ecclesie dicat episcopus orationem. Omnipotens sempiterne Deus, fons et origo totius bonitatis, qui feminei sexus fragilitatem nequaquam reprobando auersaris, sed dignanter comprobando potius eligis, et qui infirma mundi eligendo fortia  queque confundere docuisti, qui etiam glorie uirtutisque tue triumphum in manu Iudith femine olim Iudaice plebi de hoste seuissimo resignare uoluisti; respice quesumus preces humilitatis nostre, et super hanc famulam tuam N. quam supplici deuotione  in reginam eligimus, benedictionum tuarum dona multiplica, eamque dextera potentie tue semper et ubique circumda, ut ambone muniminis tui undique secus firmiter protecta uisibilis seu inuisibilis hostis nequicias triumphaliter expugnare ualeat, et una cum Sara atque Rebecca, Lia, et Rachel beatis reuerendisque feminis fructu uteri sui fecundari, seu gratulari mereatur ad decorem totius regni, statumque sancte Dei Ecclesie regendum, nec non protegendum. Per Xpm Dnm nrm, qui ex intemerato beate Marie uirginati aluo nasci, uisitare ac renouare hunc dignatus est mundum, qui tecum uiuit  .

Deus qui solus habes immortalitatem, lucemque inhabitas inaccessibilem, cuius prouidentia in sui dispositione non fallitur qui fecisti que futura   sunt, et uocas ea que non sunt, tanquam ea que sunt, qui superbos equo moderamine principatu deiicis, atque humiles dignatus in sublime prouehis; ineffabilem misericordiam tuam supplices exoramus, ut sicut Hester regina Isrelis causa salutis de captiuitatis sue compede solutam ad regis Assueri thalamum regnique sui consortium transire fecisti, ita hanc famulam tuam humilitatis nostre benedictione christiane plebi gratia salutis ad dignam sublimemque regis nostri copulam regnique sui participium misericorditer transire concedas, et ut in regalis federe coniugii semper manens pudicam proximam uirginitati palmam continere queat, tibique Deo uiuo et uero in omnibus et super omnia iugiter placere desideret, et te inspirante, que tibi placita sunt toto  corde perficiat. Per.

Sancti Spiritus gratia humilitatis nostre officio in te copiosa descendat, ut sicut in manibus nostris indignis oleo materiali oblita pinguescis exterius, ita eius inuisibili unguine delibuta impinguari merearis interius, eiusque spiritali unctione perfectissime semper imbuta, et illicita declinare tota mente et spernere discas seu ualeas, et utilia anime tue iugiter cogitare, optare atque operari queas, auxiliante Dno nro Ihu Xpo, qui cum Deo Patre et Spiritu uiuis et regnas Deus per omnia secula seculorum. Amen.

     Xps uincit. Xps regnat. Xps imperat. Exaudi Xpe.
    Siluestro summo pontifici, et uniuersali pape uita et uictoria.
     Saluator mundi. Tu illum adiuua.
    Sancte Petre. Tu illum adiuua
    Sancte Paule. Tu illum adiuua.
    Sce Andrea. Tu illum adiuua.
    Sce Clemens. Tu illum adiuua.
    Sce Sixte. Tu illum adiuua.
     Sce Cyriace. Tu illum adiuua.
    Exaudi Xpe. Henrico  a Deo coronato magno et pacifico regi uita et uictoria.
    Redemptor mundi. Tu illum adiuua.
    Sca Maria. Tu illum adiuua.
    Sce Michahel. Tu illum adiuua.
    Sce Gabriel. Tu illum adiuua.
    Sce Raphel. Tu illum adiuua.
    Sce Iohannes. Tu illum adiuua.
    Sce Stephane. Tu illum adiuua.
    Sce Line. Tu illum adiuua. Exaudi Xpe.
    Antistiti a Deo electo uita et uictoria.
    Sca Felicitas. Tu illum adiuua.
    Sca Perpetua. Tu illum adiuua.
    Sca Agatha. Tu illum adiuua.
     Sca Lucia. Tu illum adiuua.
    Scta Cecilia. Tu illum adiuua.
    Sca Petronella. Tu illum adiuua. Exaudi Xpe.
    Omni clero Patauiensis ecclesie uita et uictoria.
    Sce Apollinaris. Tu illum adiuua.
    Sce Laurenti. Tu illum adiuua.
    Sce Nazari. Tu illum adiuua.
    Sce Siluester. Tu illum adiuua.
    Sce Leo. Tu illum adiuua.
    Sce Anastasi. Tu illum adiuua. Exaudi Xpe.
    Omnibus iudicibus fidelibus et cuncto exercitui Christianorum uita et uictoria.
    Sce Maurici. Tu illos adiuua.
    Sce Dyonisi. Tu illos adiuua.
    Sce Willibalde. Tu illos adiuua.
     Sce Gregori. Tu illos adiuua.
    Sce Albane. Tu illos adiuua.
    Sce Martine. Tu illos adiuua.
    Sce Ambrosi. Tu illos adiuua.


Xps uincit. Xps regnat. Xps imperat. Spes nostra. Xps uincit, Xps regnat. Xps imperat. Gloria nostra. Xps uincit. Xps regnat. Xps imperat. Fortitudo nostra. Xps uincit. Xps regnat. Xps imperat. Misericordia nostra. Xps uincit. Xps regnat. Xps imperat. Auxilium nostrum. Xps uincit. Xps regnat. Xps imperat. Liberatio et redemptio nostra. Xps uincit. Xps regnat. Xps imperat. uictoria nostra. Xps uincit. Xps regnat. Xps imperat. Arma nostra inuictissima. Xps uincit. Xps regnat. Xps imperat. Murus noster inexpugnabilis. Xps uincit. Xps regnat. Xps imperat.  Defensio et exaltatio nostra. Xps uincit. Xps regnat. Xps imperat. Lux nostra et uita nostra. Xps uincit. Xps regnat. Xps imperat. Ipsi soli gloria et potestas per immortalia secula seculorum. Amen. Ipsi soli honor, laus et iubilatio per infinita secula seculorum.  Amen. Ipsi soli uirtus, fortitudo et uictoria per omnia secula seculorum. Amen. Xpe audi  nos. Ter. Kyrie eleison. Ter. Xpe eleison. Ter. Kyrie eleison.





BENEDICTIO ARMORUM.



BENEDICTIO uEXILLI  .



Omnipotens sempiterne Deus, qui es cunctorum benedictio, et triumphantium fortitudo, respice propitius ad preces humilitatis nostre, et hoc uexillum, quod bellico usui preparatum est celesti benedictione  sanctifica, ut contra aduersarias et rebelles nationes sit ualidum, tuoque munimine circumseptum; sitque inimicis christiani populi terribile atque in te confidentibus solidamentum et uictorie certa fitutia. Tu es enim Deus, qui conteris bella, et celestis presidii sperantibus in te prestas auxilium. Per.



BENEDICTIO ENSIS  .

Exaudi quesumus Domine preces nostras, et hunc ensem quo hic famulus tuus N. se circumcingi desiderat, maiestatis tue dextera benedicere dignare, quatinus defensio atque protectio possit  ecclesiarum, uiduarum, orphanorum, omniumque seruientium contra seuitiam paganorum, aliisque insidiantibus sit pauor, terror, et formido.

 Alia. Famulum tuum N. quesumus Domine pietatis tue custodia muniat, ut hunc ensem, quem te inspirante desiderat suscipere, te adiuuante illesum custodiat. Per Dnm.


Item benedictio

Benedic Domine sancte Pater omnipotens per inuocationem sancti nominis, et per aduentum Filii tui Dni nri Ihu Xpi, atque per donum Spiritus sancti Paraclyti hunc ensem, ut his qui hodierna die tua  pietate eo precingitur, uisibiles inimicos sub pedibus conculcet, uictoriaque per omnia potius semper maneat illesus. Per.

Sequitur antiph. Speciosus forma pre filius hominum, diffusa est gratia in labiis tuis. Accingere gladio tuo super femur tuum potentissime.

Alia. Omnipotens sempiterne Deus, qui famulum  tuum N. eminenti mucrone circumcingi iussisti, fac illum contra cuncta aduersantia ita celestibus armari presidiis, que nullis hic et in euum tempestatibus bellorum turbetur. Per.



BENEDICTIO SUPER CAPSELLAS ET FUSTES  et super illos, quicunque limina ac suffragia sanctorum appetituri sunt


Domine Iesu Christe mundi redemtor et conditor, qui beatis apostolis tuis precepisti, ut euntes in predicatione uirgas tantum sumerent; te supplici deuotione deposcimus, ut digneris has capsellas et hos benedicere fustes, quatenus eos, qui illos in signum peregrinationis et suorum corporum sustentationem sunt recepturi, tue celestis gratie recipiant  plenitudinem, ut in eis munimen tue benedictionis percipere possint. Ut quemadmodum uirga Aaron in templo Domini florens ad rebellium Iudeorum numero sic ipsius stirpem rite se iunxit, ita et hos signaculo sancti Petri adornandos ab omnibus peccatis absoluas, quo in die iudicii ab impiis separati, in dextera sint parte coronandi. Per eum.

Quando dabuntur capselle et fustes dicit. Accipite has capsellas et hos fustes et pergite ad limina apostolorum  in nomine Patris et Filii, et Spiritus sancti, et per intercessionem beate Dei genitricis Marie et omnium Apostolorum, atque omnium Sanctorum mereamini in hoc seculo accipere remissionem omnium peccatorum, et in futuro consortium omnium beatorum. Per Dnm.

Alia. Omnipotens sempiterne Deus, humani generis reformator et auctor, qui Abrahe puero tuo ut iret de terra natiuitatis sue, et ueniret in terram repromissionis, quam ei daturus promiseras, precepisti; nec non et populum Isreliticum in deserto  te adorandum multis prodigiis uenire fecisti: hos quesumus ad beatorum Petri et Pauli limina te ad orare pergentes a periculis omnibus eruas, et a peccatorum nexibus soluas. Et tu qui es uera uia in te confidentibus eorum iter bene dispone, ut inter omnes huius seculi perturbationes tuo protegantur auxilio. Mitte eis Domine angelum tuum, quem Tobie famulo tuo comitem dedisti, ut ubicumque manserint, sit illis defensor contra insidias omnium inimicorum uisibilium et inuisibilium, quatenus leti et incolomes ad nos iterum redire preualeant. Per.





ORDO EXCOMMUNICATIONIS.



ORDO EXCOMMUNICATIONIS, QUALITER UNUSQUISQUE INCORRIGIBILIS ANATHEMATIZARI DEBEAT.



Episcopus cum excommunicare uel anathematizare aliquem pro certis et manifestis sceleribus dispositum habet, post lectionem Euangelii clerum et plebem ita debet alloqui. Nouerit caritas uestra, fratres mei, quod quidam uir nomine N. diabolo suadente postponens christianam promissionem quam in baptismo professus est per apostasiam conuersus post satanam cui abrenunciauit, et omnibus operibus eius, uineam Christi id est ecclesiam eius deuastare et depredari non pertimescit, pauperes Christi, quos pretioso sanguine suo redemit, uiolenter opprimens, et interficiens, et bona eorum diripiens. Unde quia  filius huius nostre ecclesie, cui Deo auctore presidemus, debuerat esse, quia in ea per aquam et Spiritum sanctum renatus est, et inter adoptiuos filios Dei annumeratus, quamuis modo filius diaboli sit, imitando diabolum, solliciti ne per negligentiam pastoralem aliqua de ouibus nobis creditis deperiret, pro qua in tremendo iudicio ante principem pastorum Dnm nrm Ihm Xpm rationem reddere compellemur, iuxta quod ipse terribiliter nobis comminatur, dicens: Si non annuntiaueritis iniquo iniquitatem suam, sanguinem eius de manu tua requiram, misimus ad eum presbyterum nostrum, et litteras commonitorias semel et iterum ac tertio inuitantes eum canonice ad emendationem et satisfactionem, et penitentiam, corripientes eum paterno affectu. Sed  ipse proh dolor! diabolo cor eius indurante, monita salutaria spreuit, et in incepta malicia perseuerans, Ecclesie Dei, quam lesit superbie spiritus inflatus satisfacere dedignatur. De talibus itaque transgressoribus, et sancte religionis pacisque, quam suis discipulis Christus dedit atque reliquit, uiolatoribus, precepta dominica et apostolica habemus, quibus informamur, quod de huiuscemodi preuaricatoribus agere nos oporteat. Ait enim Dominus in Euangelio: Si peccauerit in te frater tuus corripe eum. Frater in unumquemque nostrum peccat. Si enim sancta Ecclesia unum corpus est, cuius corporis caput  Christus est. Singuli autem sumus alter alterius membra; et si compatitur unum membrum, compatiuntur omnia membra: procul dubio in nos peccat, qui membra nostra ledit. Iubet igitur Dominus, ut frater, id est christianus, in nos peccans, primo secrete corripiatur, deinde cum testibus redarguatur, nouissime in conuentu ecclesie publice conueniatur. Quodsi has tres commonitiones, et pias correptiones contempnit, et satisfacere despicit, post hec sit tibi sicut ethnicus et publicanus, id est gentilis et paganus; ut non iam pro christiano, sed pro pagano habeatur. Et in alio loco membrum, quod a sua compage resoluitur, et a iunctura caritatis dissociatur, et omne corpus scandalizat, Dominus et abscidi, et proiici iubet dicens: Si oculus, manus,  uel pes tuus scandalizat te, abscide eum, et proiice abs te. Et Apostolus, auferte, inquit, matum a uobis. Et item: Si quis frater nominatur, et est fornicator aut adulter, aut homicida; aut rapax, cum huiusmodi nec cibum sumere licet. Et Iohannes dilectus pre ceteris Christi discipulis talem nefarium hominem salutare prohibet dicens: Ne ei aue dixeris, neque eum in domum receperis. Qui enim ei aue dicit, communicat operibus eius malignus. Dominica itaque atque apostolica precepta adimplentes, membrum putridum et insanabile, quod medicinam non recipit, ferro excommunicationis a corpore Ecclesie abscidamus, ne tam pestifero morbo reliqua membra corporis ueluti ueneno inficiantur. Per.

Ipsa anathematizatio. Igitur quia monita nostra  et crebras exhortationes contempnit: quia tertio secundum Dominicum preceptum uocatus ad emendationem et penitentiam uenire despexit: quia culpam suam necdum cognouit nec confessus est, nec missa nobis legatione, quam causam, qua causam ipsius exquirimus, quia noster parrochianus est, ueniam non postulauit: quia in incepta malitia, diabolo cor eius indurante, perseuerat, et iuxta quod Apostolus dicit, secundum duriciam suam et cor impenitens thesaurizat sibi iram in die ire; idcirco nos eum cum uniuersis complicibus et communicatoribus fautoribusque suis iudicio Dei omnipotentis  Patris, et Filii, et Spiritus sancti, et beati Petri principis apostolorum, et omnium Sanctorum, nec non et nostre mediocritatis auctoritate et potestate nobis diuinitus collata ligandi et soluendi in celo et in terra, excludimus et excommunicamus, et anathematizatum decernimus, et damnatum cum diabolo, et angelis eius, et omnibus reprobis in igne eterno iudicamus; nisi forte a diaboli laqueis resipiscat, et ad emendationem et penitentiam redeat, et Ecclesie Dei quam lesit satisfaciat. Et respondeant omnes tertio Amen aut Fiat, Fiat. aut anathema sit  . Debent enim duodecim sacerdotes episcopum circumstare, et lucernas ardentes in manibus tenere, qaas in conclusione anathematis uel excommunicationis proiicere debent  in terram, et conculcare pedibus. Post hec episcopus plebi excommunicationem communibus uerbis debet explanare, ut omnes intelligant, quam terribiliter dampnatus sit: et ut nouerint, quod ab illa hora in reliquum non pro christiano, sed pro pagano habendus sit, et qui illi quasi christiano communicauerit, aut biberit, aut eum osculatus fuerit, uel cum eo colloquium familiare habuerit, nisi forte ad satisfactionem et penitentiam eum prouocare studuerit, aut in domo sua receperit, aut simul cum eo orauerit, procul dubio similiter sit excommunicatus. Deinde epistole presbyteris per parrochias mittantur, continentes modum excommunicationis. In quibus iubeatur, ut dominicis diebus post lectionem euangelii plebibus sibi commissis publice annuntient ipsam excommunicationem;  ut ne quis per ignorantiam communicet excommunicato. Precepit enim Toletanum concilium, ut inuicem mox scripta percurrant per omnes prouincie episcopos, quosque adire potuerint, et excommunicatus audiatur. Seniori etiam eius ipsa excommunicatio debet nota fieri.



SATISFACTIO ET EMENDATIO ET RECONCILIATIO ANATHEMATIZATI.

Cum aliquis  uel anathematizatus penitentia ductus ueniam postulat, et emendationem promittit, episcopus, qui eum excommunicauit, ante ianuas ecclesie uenire debet, et duodecim presbyteri cum eo, qui eum hinc inde circumstare debent. Ubi etiam adesse debent illi, quibus iniuria uel dampnum illatum est. Et ibi secundum leges diuinas oportet  dampnum commissum emendari; aut si emendatum est, eorum testimonio comprobari. Deinde episcopus interroget, si penitentiam iuxta quod canones precipiunt pro perpetratis sceleribus suscipere uelit. Et si  ille terre prostratus ueniam postulat, culpam confitetur, penitentiam implorat, de futuris cautelam spondet; tunc episcopus apprehensa manu eius dextera eum in ecclesiam introducat, et ei communionem et societatem christianam reddat, et septem psalmos penitentie decantet cum istis precibus: Kyrieel. Xpeel. Kyrieel. Pater noster. Et ne nos inducas in tentationem. Sed libera nos a malo. Saluum fac seruum tuum Domine. Deus meus sperantem in te. Mitte ei Dne auxilium de sancto. Et de Sion tuere. Nihil proficiat inimicus in eo. Et filius iniquitatis non. Esto ei Domine turris fortitudinis. A facie inimici. Domine exaudi orationem meam. Et clamor meus. Presta quesumus Domine huic famulo tuo N. dignum penitentie fructum, ut Ecclesie tue sancte  a cuius int. Deus misericors, Deus clemens, qui secundum multitudinem miserationum tuarum peccata penitentium deles. Require in Feria u maioris ebdom. id est in Cena Domini in reconciliatione lapsorum. Post hec secundum modum culpe penitentiam ei iniungat. Et literas per parrochias dirigat, ut omnes nouerint eum in societate christiana receptum: aliis etiam episcopis notum faciat. Nullus autem episcopus alterius parrochianum excommunicare uel reconciliare presumat, sine conscientia uel consensu proprii episcopi.

Leo episcopus  seruus seruorum Dei dilectissimis fratribus et filiis archiepiscopis, atque suffraganeis eorum abbatibus, et monachorum congregationibus in Francia commanentibus salutem perpetuam.  Indicatum est nobis filii kmi, quod in uestris regionibus malignorum hominum peruersitas creuerit; ita ut res uestras in suis prauis usibus redigere cupiant. Quapropter ex auctoritate Dei Patris omnipotentis, et Filii eius Dni nri Ihu Xpi et Spiritus sancti paracliti, atque ex uice beati Petri apostoli, nec non et beate Marie matris Domini, et per beatos angelos, et apostolos, martyres, confessores, ac uirgines excommunicamus eos atque maledicimus, qui possessiones seruorum sancti Martini, et quidquid ad illos pertinet, tollunt, et perperam inuadunt. Sit pars illorum cum Dathan et Abyron, quos terra pro sua superbia uiuos absorbuit, et cum Iuda proditore, qui Dominum in pretio uendidit. Amen. »Fiant filii eorum orphani, et uxores eorum uidue.  Nutantes transferantur filii eorum, et mendicent. Eiiciantur de habitationibus suis. Scrutetur fenerator omnem substantiam eorum.« Et iterum: Omnes qui dixerunt hereditate possideamus sanctuarium  Dei, Deus meus pone illos ut rotam, et sicut stipulam ante faciem uenti. Amen. Sicut ignis, qui comburit siluam, et sicut flamma comburens montes; ita persequeris illos in tempestate tua, et impleas facies eorum ignominia, ita ut erubescant, et confundantur et pereant.« Sintque maledictiones ille, quas Dominus super filios Isrel per Moysen promulgauit super illos, qui bona et uillas sancti Martini depredantur. Sintque maledicti in ciuitate, maledicti in agro, et in omni loco. Amen. Maledicta cellaria eorum, maledictus fructus uentris eorum, et fructus terre eorum. Amen. Maledicta omnia, que illorum sunt, et maledicti egredientes, et regredientes. Amen. Disperdat eos Dominus de terra uelociter. Amen. Percutiat eos Dominus de  terra uelociter. Amen. Percutiat eos Dominus fame et siti, egestate, frigore, et febri, donec pereant. Tradat illos Dominus corruentes ante hostes eorum, sintque cadauera eorum in escam cunctis uolatilibus celi, et bestiis agri. Percutiat eos Dominus ulcere pessimo, scabie quoque et prurigine, amentia et cecitate. Amen. Palpentque in meridie, sicut palpare  solus  cecus in tenebris. Amen. Et sicut Dominus beato Petro apostolo, eiusque successoribus, cuius uicem tenemus quamuis indigni, potestatem dedit, ut quodcunque ligarent super terram, ligatum esset et in celis; ita illis si emendare noluerint, celum claudimus, et terram ad sepeliendum negamus, et demergantur in inferno inferiori, soluantque quod gesserunt sine fine. Amen. Si autem ad penitentiam, et emendationem uenerint, et secundum nomen culpe fructus dignos penitentie fecerint, omnia mala ista auertat Deus ab illis, et nos parati sumus ad recipiendum et orandum pro illis. Si autem ad emendationem noluerint uenire, perpetuo anathemate feriantur: ita ecclesiam Dei non intrent, pacem cum Christianis non habeant, nec  ullam participationem faciant. Corpus et sanguinem Domini nec in die mortis percipiant; sed eterne obliuioni traditi, tanquam puluis ante faciem fiant uenti, et cum diabolo et angelis eius perpetuis ignibus tradantur, et sicut lucerna ista extinguitur, sic et extinguantur anime eorum in fetore inferni. Amen.





PROBATIONES PER AQUAM, IGNITOS uOMERES, ETC.



BENEDICTIO FERRI IUDICIALIS  .



Benedic Domine per inuocationem sanctissimi nominis tui ad manifestandum iudicium tuum hoc genus  metalli, ut omni demonum falsitate procul remota ueritas ueri iudicii tui fidelibus tuis manifesta fiat. Per Dnm

 Benedictio Dei Patris et Filii et Spiritus sancti descendat super hoc ferrum ad discernendum iudicium Dei. Amen.



BENEDICTIO IGNIS ET FERRI SIuE AQUAE  .



Deus iudex iustus, fortis et patiens, qui auctor pacis es, et iudicas equitatem, respice ad deprecationem  nostram, et dirige iudicium nostrum, quia iustus es, et rectum iudicium tuum, qui respicis terram et facis eam tremere, et qui per aduentum Unigeniti tui Dni nri Ihu Xpi seu passionem mundum saluasti, genusque humanum redemisti, tu hanc aquam uel ferrum igni feruentem sanctifica, et sicuti tres pueros Sydrac, Misac et Abdenaga iussu regis Babilonie ciuitatis missos in fornacem succensam illesos saluasti, angelumque tuum mittens exinde eduxisti, et Susannam de falso testimonio eripuisti, ita clementissime dominator oramus, et petimus, ut quisquis innocens de hoc crimine prenominato in hanc aquam manum miserit, uel ferrum portauerit sanam et illesam eam educat, per te saluatorem et redemtorem tocius orbis. Qui uenturus est iud.

 Alia. Omps sempiterne Ds, qui es seruator occultorum cordium, te supplices exoramus, ut si homo hic culpabilis est de rebus prefatis, et diabolo ingruente cor eius presumserit in hanc aquam igne feruentem siue ferrum ignitum manum suam mittere, tua iustissima ueritas declaret, et in huius opere tuam ueritatem manifesta, ut per manifestam penitentiam in corpore, anima eius saluetur in extrema examinatione. Quod si per herbas aut per aliqua maleficia hoc peccatum tegere, celareque uoluerit, tuam sanctam dexteram euacuare dignetur per unigenitum Dnm nrm Ihm Xpm, qui uenturus est iudicare uiuos et mort.



IUDICIUM AQUAE FRIGIDAE. 


 Cum uis hominem in aquam mittere ad comprobationem, ista debes facere. Accipe illos homines quos in uoluntate habes mittere in aquam  , et duc eos in ecclesiam, et coram omnibus cantet presbyter missam. Cum autem ad communicationem uenerint, antequam communicent, interroget eos sacerdos adiuratione  ista, dicens: Adiuro uos homines per Patrem, et Filium, et Spiritum sanctum, et per sanctam Trinitatem, et per inuocationem unigeniti Filii, et per uestram christianitatem, quam suscepistis et per sanctum Euangelium, et per istas reliquias, que in ista ecclesia sunt, ut non presumatis ullo modo communicare, neque accedere ad altare, si hoc fecistis aut consentistis, aut scitis quis hoc fecerit. Si autem omnes tacuerint, et nullus hoc dixerit, accedat ad altare sacerdos et communicet illos, quos uult in aquam mittere. Cum autem communicant, dicat sacerdos per singulos: Corpus et sanguis Dni nri Ihu Xpi sit tibi hodie in comprobationem. Hec est celebracio misse ad iudicium siue aque siue ferri. Iustus es Dne. Beati immac. Da qs omps sic nos tuam gratiam  promereri, ut nostros corrigamus excessus sic confitentibus relaxare delictum, ut cerceamus in suis prauitatibus obstinatos. Per. Expleta missa, faciat sacerdos aquam benedictam, et uadat ad locum ubi homines probantur. Et cum probati sunt de omnibus bibere de aqua benedicta: et cum dederit, dicat ad unumquemque eorum: Hec aqua fiat tibi hodie ad comprobationem. Postea uero conuertat se sacerdos ad aquam, ubi illam mittit, et coniurat his uerbis sequentibus imprimis dicendo: Deus in adiutorium meum intende. Ter. cum Gloria. Kyrie eleison. Xpe eleison. Ter et letaniam, et nominibus Sanctorum in eadem recitatis dicat hos uersus. Pro huius negotii qualitate te rogamus audi nos. u\. Ut iustitie non dominetur iniquitas, sed subdatur falsitas ueritati. Te rogamus  audi nos. Ter. qua finita cantet presbyter Pater noster. Credo in Deum. Et dicat Dominus uobiscum. Adiuro te aqua in nomine Dei Patris omnipotentis, qui te in principio creauit, et te iussit ministrare humanis necessitatibus, qui etiam te iussit segregari ab aquis superioribus. Adiuro te etiam per  ineffabile nomen Dni nri Ihu Xpi Filii Dei omnipotentis, sub cuius pedibus mare, clementum aquarum calcabile se prebuit: qui etiam baptizari in elemento aquarum uoluit, et per indiuiduam Trinitatem, cuius uoluntate aquarum elementum diuisum est, et populus Isreliticus super illud siccis pedibus transiuit. Ad cuius etiam inuocationem Helias ferrum, quod de manubrio ceciderat, super aquam natare fecit, ut nullo modo suscipias hunc hominem, si in aliquo ex hoc est culpabilis, quod illi obiicitur: scilicet, ut per opera aut per consensum, aut per scientiam, aut per ullum ingenium; sed fac eum natare super te, et nulla possit esse contra te aliqua facta causa, aut nulla prestigatio quod illud non possit manifestare. Adiurata autem per nomen Xpi  precipimus tibi, ut per nomen eius obedias, cui omnis creatura seruit: quem Cherubim et Seraphim laudant dicentes Sanctus, Sanctus, Sanctus Dns exercituum, qui etiam regnat et dominatur per infinita secula seculorum. Amen.

Alia. Ds qui maxima queque sacramenta . . . . . . seruiens ad diabolicas fraudes detegendas, et ad eorum figmenta, argumenta dissoluenda, atque ad multiformes eorum artes destruendas diuine gratie sumat effectum. Discedant hinc omnes insidie latentis inimici, quatenus ueritas de his, que a nobis diuini sensus et alieni cordis ignaris requiruntur, tuo iudicio expetita per inuocationem sancti tui nominis patefacta clarescat. Et ne unde requirimus iniuste innocens damnetur; neque nocens a te, qui  lux uera es, cuique non sunt obscure tenebre, et qui illuminas tenebras nostras, querentibus ueritatem impune possit deludere te, quem occulta non transeunt, ostendente, et uirtutem tuam, qui secretorum es cognitor declarante, fiat hinc nobis in te credentibus ueri cognitio manifesta.

Alia. Omps Ds qui baptismum in aqua fieri iussisti, et hominibus remissionem peccatorum in eo concessisti, tu iudex iustus rectum iudicium in ista aqua discerne, ita ut si culpabilis sit iste homo de prenominata causa, aqua que in baptismo eum suscepit, nunc non recipiat. Si autem inculpabilis sit, nunc in se recipiat, nullumque maleficium tui examinis ueritatem in isto iudicio preualeat immutare, sed contra cunctas demoniacas illusiones,  obstantibus sancti Ioannis Baptiste meritis ad dignos fructus penitentie, qui culpabilis est, compellatur. Per.

Alia. Dne Ds omps, qui aquarum substantiam archanis tuis subter esse iussisti, nobisque Spiritu sancto cooperante per eam abolitionem omnium peccatorum remissionem dedisti, tu presta per opera iustitie tue ut hec aqua per uirtutem sancte Trinitatis, quamuis fluens, tamen sit sanctificata, et omnium fantasmatum adinuentiones expellat, detque iustis et innocentibus de prenominata causa, pro qua discutiendi sunt securitatem, reis quidem culparum  manifestatione, ut uterque in ea probatione qua inuentus est, iste per probitatem iustitie, ille per correptionem obdurationis laudent nomen sanctum tuum in ea claritate qua permanes in secula seculorum. Amen.

Domine Deus omps, qui baptismum fieri iussisti in aqua, et per lauacrum regenerationis humano generi remissionem omnium peccatorum donare dignatus es, sanctifica qs hanc fluentem aquam, et iustum in ea discerne iudicium, qui solus es iudex et fortis, ita, ut si innocens sit iste homo de prenominata causa, aqua, que in baptismo eum suscepit, nunc in se recipiat, et mundus et innocens de imo profundo abstrahatur huius aque. Per.

Post coniurationem autem et benedictionem aque  exuat illos uestimentis eorum, et faciat illos per singulos osculari euangelium et crucem Christi, et post hec de ipsa aqua benedicta aspergat super unumquemque coniuratus eum his uerbis. Adiuro te N. per inuocationem Dni nri Ihu Xpi et per iudicium aque frigide, adiuro te per Patrem et Filium et Spiritum sanctum, et per Trinitatem inseparabilem et per Dnm nrm Ihm Xpm, et per omnes angelos, et archangelos, et per omnes sanctos Dei, et per diem tremendum iudicii Dei et per XXIIII seniores, qui cottidie Deum laudant, et per quatuor euangelistas, et per XII apostolos, et per XII prophetas, per martyres, et confessores, atque uirgines, et principatus et potestates, et per dominationes et uirtutes, et per thronos, cherubim et seraphim, et per omnia secreta  celestia te adiuro, et per tres pueros, qui cottidie Deum laudant Sidrac, Misac, et Abdenago et per CIX. IIII. millia, qui pro Christo passi sunt, et per sanctam Mariam matrem Dni nri Ihu Xpi, et per cunctum populum Dei, et per illud baptismum, quod sacerdos super te regenerauit, te adiuro, ut si tu de hoc furtu scis, aut uidisti, aut baiolasti, uel in domum tuam recepisti, aut consentiens aut consentaneus exinde fuisti. Aut si habes cor ingrassatum uel induratum, aut si culpabilis inde es, euanescat cor tuum, et non suscipiat te aqua, neque ullum maleficium contra hoc preualeat. Hoc autem Dne Ihu Xpe fac ad laudem et gloriam per inuocationem nominis tui, ut omnes agnoscant quia tu es Deus benedictus qui uiuis et regnas per omnia.

 Post aque benedictionem dicat hos uersus. Exurgat Deus et dissipentur inimici eius, et fugiant qui oderunt eum a facie eius. Sicut deficit fumus, deficiant. Sicut fluit cera a facie ignis, sic pereant a facie Dei. Ter cum Gloria. Tunc  statim proiiciet eos in aquam. Hec omnia debent ieiuni facere; neque illi antea comedunt, qui ipsos mittunt in equam.

Inquisitus aliquis de furtu, uel luxuria, adulterio, uel qualicunque re alia, et nolens confiteri magistro seniori uel aliis, ista erit ratio. Pergens sacerdos ad ecclesiam induat se uestimentis sacris, excepta casula, ferens in leua sanctum euangelium cum chrismario,  et patrociniis Sanctorum, calicemque, crimine implicito, in atrio ecclesie, dicat astanti plebi in ostio ecclesie: uidete fratres christiane religionis officium. Ecce lex in qua spes et remissio peccatorum hic chrismatis unctio; hic corporis et sanguinis Domini consecratio. uidete ne tante beatitudinis hereditate, et consortio priuemini, implicantes nos sceleri alieno, quia scriptum est: non solum qui faciunt, sed etiam qui consentiunt facientibus, digni sunt morte.



ORDO PROBANDI PER AQUAM, IGNITOS uOMERES, PANEM ET CASEUM, etc.,  .


. . . peccata uestra. Quod si uos non dimiseritis, nec Pater uester qui in celis est dimittet uobis peccata  uestra . . . Offert. De Profundis clamaui ad te Dne.


Secreta.

Ab omni reatu nos, Domine, sancta que tractamus absoluant et eadem nos muniant a totius prauitatis et diabolice illusionis incursu. Per.

Com. Amen dico uobis, quidquid.

Ad Complendum. Conspirantes contra tue plenitudinis firmamentum dextre tue uirtute prosterne, ut iustitie non dominetur iniquitas, sed subdatur falsitas ueritati.

Alia. Ostende nobis Domine misericordiam tuam ad examinandum rectum iudicium, ut per aduentum Spiritus sancti omnis falsitas diabolice artis procul remota existat. Per.

Coniuratio. Adiuro uos homines per Patrem, et Filium,  et Spiritum sanctum, et per sanctam Trinitatem, et per inuocationem unigeniti Filii, et per uestram  Christianitatem, quam accepistis et per sanctum Euangelium, et per istas reliquias que in ista ecclesia sunt, ut non presumatis  ullo modo communicare neque accedere ad altare, si uos  hoc fecistis , aut consensistis , aut scitis  quis hoc fecerit. Hic incipiunt uII psalmi penitentie. Et sequens Letania.

    Kyrieleyson. Xpel.
    Christe audi nos.
    Saluator mundi. adiuua nos.
    Sca. Maria. or.
     S. Michel. or.
    S. Gabriel. or.
    S. Raphahel. or.
    Omnes sci angeli et archangeli. orate pro.
    S. Ioannes. or.
    S. Petre. or.
    S. Paule. or.
    S. Andrea. or.
     S. Iacobe. or.
    S. Philippe. or.
    S. Bartholomee. or.
    S. Matthee. or.
    S. Thoma or.
     S. Thathee. or.
    S. Simon. or.
    S. Mathia. or.
    S. Barnaba. or.
    S. Marce. or.
    S. Luca. or.
    Omnes sci Apli. or.
    S. Stephane. or.
    S. Laurenti. or.
     S. Clete. or.
    S. Clemens. or.
    S. Sixte. or.
    S. Corneli. or.
    S. Cypriane. or.
    S. Alexander. or.
    S. Felix. or.
    S. Agappite. or.
    S. Caliste. or.
    S. Marcelle. or.
    Omnes sci martyres, orate pro nobis.
    . . . . . . . .
    . . . . . . . .
    . . . . . . . .
     S. Ambrosi. or.
    S. Seuerine. or.
    S. Augustine. or.
    S. Ieromine. or.
    S. Seruaci. or.
    S. Siluester. or.
     S. Damase. or.
    S. Leo. or.
    S. Eusebi. or.
    S. Gregori. or.
    Omnes sci Confessores orate pro nobis.
    S. Felicitas. or.
    S. Perpetua. or.
    S. Petronella. or.
    S. Agnes. or.
    S. Agatha. or.
    S. Cecilia. or.
    S. Iuliana. or.
    S. Lucia. or.
    S. Tecla. or.
     S. Affra. or.
    S. Columba. or.
    S. Anastasia. or.
    S. Susanna. or.
    S. Eugenia. or.
    S. Eufemia. or.
    Omnes sce uirgines et uidue. orate pro nobis.
    Omnes sci infantes et innocentes. or.
    Omnes sci penitentes. orate pro.
    Omnes sci monachi et heremite. or.
    Omnes sci orate pro nobis.
    Propitius esto. parce nobis Dne.
    Propitius esto. libera nos Dne.
    Ab omni malo libera nos D.
    A morbo malo libera nos D.
     A periculo mortis. libera nos D.
    Ab omni iniquitate. libera nos D.
    Per crucem et passionem tuam. I.
    Peccatores. te rogamus audi.
    Ut pacem nobis dones. te.
    Ut sanitatem nobis dones. te.
    Ut remissionem peccatorum nobis dones. te rog
    Ut eris temperiem bonam nobis dones. te.
    Ut fruges terre nobis dones, te.
    Ut domnum apostolicum in sancta religione conseruare digneris, te rog.
    Ut regem nostrum et exercitum Christianorum perpetua prosperitate conserues.
    Ut eis uitam, sanitatem atque uictoriam donare  digneris. Te rogam.
    Pro huius negotii qualitate. Te rog. audi.
    Ut iusticie non dominetur iniquitas, sed subdatur falsitas ueritati. Te rog.
    Ut iustum iudicium discernere digneris. Te rog.
    Fili Dei, te rogamus audi.
    Agnus Dei qui tollis peccata mundi. miserere nobis.
    Agnus Dei qui tollis peccata mundi parce.
    Christe audi nos.


 Kyrieleyson. Christe el. Kyriel. Pater noster. Iustus es Dne, et rectum iudicium tuum. Ostende nobis Dne misericordiam tuam. Et salutare tuum da nobis. Fiat misericordia tua Dne super nos. Quemadmodum. Conuerte nos Deus. Et auerte iram tuam a nobis. Miserere nostri Dne. Miserere nostri. Non nobis Dne non nobis. Sed nomini tuo da gloriam. Dne exaudi orationem meam. Ps. Deus misereatur nostri. Dne Deus uirtutum conuerte. Et ostend. Dnus uobiscum. Et cum spiritu tuo.



BENEDICTIO FERRI IUDICIALIS OR.

Benedic Dne per potentie tue uirtutem hoc genus metalli, ut in eo propter nomen sanctum tuum omni demonum falsitate procul remota omnique fascinatione et fallacia infidelium sublata, uerissimi iudicii  tui fidelibus tuis ueritas patefiat, quatenus laudabile et gloriosum nomen tuum in sancta Ecclesia tua semper glorificetur. Per.


Oratio ante iudicium facienda.

Deus plasmator hominum et totius bonitatis auctor, respice super nos famulos tuos ad te toto corde clamantes, et presta propitius per interuentum unigeniti Filii tui Domini nostri Iesu Christi, ut in hoc examinationis iudicio non preualeant aliqua falsitatis iacula inimici, sed manifestetur per te ueritatis et declaretur rectitudo iusticie. Per eundem.



BENEDICTIO FERRI FERuENTIS AD IUDICIUM DEI.

Deus omnipotens, Deus Abraham, Deus Isaac, Deus Iacob, Deus omnium bene uiuentium, Deus origo et manifestatio omnis iustitie, qui solus est   iustus iudex, fortis et patiens; dignare nos exaudire famulos tuos orantes ad te pro benedictione huius ferri. Unde rogamus te Domine iudicem uniuersorum, ut mittere digneris sanctam et ueram benedictionem tuam super hoc ferrum, ut sit refrigerium illud portantibus et habentibus iustitiam, et credentibus in tuam iustitiam et fortitudinem; et sit ignis ardens iniqui, et facientibus iniqua, et credentibus in iniustitiam suam, et iniustam pompam diabolicam. Conuerte Domine incredulitatem iniustorum per uirtutem et per benedictionem tuam, et per inuocationem sancte Trinitatis, Patris, et Filii, et Spiritus sancti; et mitte in hoc ferrum uim uirtutis tue ac ueritatis, ut in eo semper per misericordiam et ueritatem tuam uerissima iustitia, que  tibi soli cognita est, fidelibus tuis ad emendationem iniquorum manifestissime declaretur, de quacumque questione ratio fuerit agitata, et nullam potestatem habeat diabolica uirtus ueritatem tuam aut occultare aut deprauare; sed sit seruis tuis in munimentum fidei ad credulitatem diuine maiestatis tue, et ad certificationem manifestissime misericordie ac uerissime tue ueritatis. Per.

Alia. Deus iudex iustus, qui auctor pacis es, et iudicas equitatem, te suppliciter rogamus, ut hoc ferrum ordinatum ad iustam examinationem cuiuslibet dubietatis faciendam benedicere et sanctificare  digneris, ita ut si innocens de prenominata causa, unde purgatio querenda est, hoc ferrum ignitum in manus acceperit , uel pedes immiserit , illesus  appareat  et si culpabilis  sit  aut reus  iustissima sit ad hoc uirtus tua, in eo cum ueritate declarandum, quatinus iusticie non dominetur iniquitas, sed subdatur falsitas ueritati. Per  . Benedictio Dei Patris et F. et Sp. sci descendat super hoc ferrum, ad discernendum uerum Dei iudicium.

Oratio aque igne feruentis ad Dei iudicium faciendum. Deus iudex iustus, fortis et patiens, qui auctor es pacis et iudicas equitatem, tu iudica quod iustum est Dne, et rectum iudicium tuum, qui respicis super terram, et facis eam tremere. Tu Deus omnipotens,  qui per aduentum Filii tui Domini nostri Iesu Christi mundum saluasti, et per sanctissimam passionem genus humanum redemisti, tu sanctifica hanc aquam igne feruentem, qui tres pueros Sydrac, Mysac et Abdenago iubente rege Nabuchodonosor in camino ignis accensa fornace saluasti illesos, et per angelum tuum eduxisti. Tu clementissime dominator presta, ut si innocens  de hoc furto uel de hoc stupro hanc aquam igne feruentem manum  suam  miserit , sicut tres pueros supra dictos in camino ignis soluisti, et Susannam de falso crimine liberasti, ita de hac aqua igne feruente saluum et inlesum educas. Si uero culpabilis ingrauante diabolo cor induratum presumpserit, in hanc aquam igne feruentem manum suam mittere, tua iustissima ueritas  hoc declaret, et in huius corpore tuam ueritatem manifesta, ut anima per penitentiam saluetur, et si culpabilis per aliqua maleficia aut per herbas peccata sua contueri uoluerit, tua dextera hoc euacuare dignetur. Per unicum Dominum nostrum Iesum Xpm Filium tuum. Qui tecum.

Alia. Benedico te creatura aque per ignem feruentis in nomine Patris et Filii et Spiritus sancti, ex quo cuncta procedunt; adiuro te per eum, qui te ex fluminibus quatuor totam terram rigare precepit, et de petra produxit, et te in uinum conuertit, ut nulle insidie diaboli neque malitia hominis te a ueritate iudicii separare possint, sed punias noxium , et illesum purifices, et innocentem. Per eum quem nulla latent occulta, et qui misit te per  diluuium super uniuersum orbem, ut peccatores deleres, et adhuc uenturus es  iudicare uiuos ac mortuos, et seculum per ignem.

Alia. Omnipotens Deus, te suppliciter deprecamur pro huius negotii examinatione, quam modo hic inter nos uentilamus, ut iustitie non dominetur iniquitas, sed subdatur falsitas ueritati, et si aliquis hanc presentem examinationem per aliquod maleficium aut per herbas terre tegere uel impedire uoluerit, tua sancta dextera iustissime iudex euacuare digneris.

Alia. Oremus. Omnipotens sempiterne Deus, qui  tua iudicia incommutabili dispositione iustus ubique iudex discernis, tu clemens in hoc iudicio ad inuocationem sancti tui nominis, quod a te intentio fidelium implorat, tua iustissima examinatione declara. Per. Postea uero fumo myrre odoretur et sumetur caldariata, subtus quam et in circuitu, et sic omne furtum probabitur.



BENEDICTIO AQUAE FRIGIDAE AD IUDICIUM DEI.

Omnipotens sempiterne Deus, adesto inuocationibus nostris, et hanc aquam ad hunc  hominem  purificandum preparatam uirtute tue benedictionis infunde, et salubritas per tui nominis inuocationem expetita sit ab omni inpugnatione antiqui hostis defensa. Per.


Adiuratio.

 Adiuro te  homo  per Patrem et Filium et Spiritum sanctum, per diem tremendi iudicii, et per quatuor euangelistas, et per XXIIII seniores, qui indefessa uoce Dnum laudant, et numquam concessant. Adiuro te per XII Aplos et per C quadraginta IIII millia innocentium, qui pro Christo passi sunt, per uictoriam martyrum, et per inuocationem sacri baptismatis tui, ut si tu de hac re culpabilis sis siue in facto aut aliquo modo indurato corde a diaboli suggestione ad hoc iudicium non presumptuosus accedas, et aqua te non suscipiat, et hoc signo crucis Christi tue malitie appareat, et uirtus omnipotentis Dei manifestetur. Per eundem.



BENEDICTIO EIUSDEM AQUAE.

Dne Deus omnipotens, qui baptismum in aqua  fieri iussisti, et per lauacrum regenerationis humano generi remissionem peccatorum donare dignatus es, sanctifica quesumus hanc aquam, et iustum in ea discernendum iudicium, qui solus es iustus iudex et fortis, ut si reus sit homo iste de prenominata re, aqua que eum in baptismo suscepit, nunc non recipiet: si autem inculpabilis et innocens sit inde, aqua que eum in baptismo suscepit, nunc in se recipiat, et si mundus et innocens sit inde, sanus de profundo huius aque abstrahatur. Per.

Adiuratio. Adiuro te aqua in nomine Patris omnipotentis, qui te in principio creauit, et te iussit ministrare humanis necessitatibus, qui te iussit segregari ab aquis superioribus. Adiuro te etiam per ineffabile nomen Iesu Christi Filii Dei omnipotentis,  sub cuius pedibus ambulanti in mari te calcabilem prebuisti, qui in te etiam baptizari uoluit. Adiuro te etiam per Spiritum sanctum, qui super Dnum baptizatum ascendit. Adiuro te per nomen sancte et indiuidue Trinitatis, cuius uoluntate aquarum elementum diuisum est, et populus Isrel per illud, siccis pedibus transiit, ad cuius inuocationem Helias ferrum, quod de manubrio exierat, super aquam natare fecit, ut nullo modo suscipias hominem hunc N. ut si in aliquo est culpabilis, quod eis obiicitur. Per.


Tertia Adiuratio.

Si in aliquo est culpabilis ille, pro quo iste ad probationem mittendus est, scilicet aut per opera,  aut per consensum, aut per scientiam, aut per ullum ingenium, fac eum super te natare, et nulla possit a te causa esse aliquo modo facta, aut per ullum prestigium, quo illud non possit manifestari. Adiuro autem te per nomen Christi, et precipio tibi, ut nobis obedias per nomen eius, cui omnis creatura seruit, quem Cherubim et Seraphim collaudant dicentes Sanctus sanctus sanctus Dnus Deus exercituum, qui etiam regnat et dominatur per infinita secula seculorum. Amen.


Quarta Adiuratio.

Deus qui maxima queque Sacramenta in aquarum substantia condidisti: adesto propitius inuocationibus nostris, et elemento huic multimodis purificationibus preparato uirtutem tue benedictionis infunde,  ut creatura mysteriis tuis seruiens ad diabolicas et humanas fallacias detegendas, ad eorum argumenta et figmenta dissoluenda, atque multiuomes  eorum artes destruendas diuine gratie sumat effectum. Discedant hinc omnes insidie latentis inimici, quatinus ueritas de his, que a nobis diuini sensus et alieni cordis ignaris requiruntur, tuo iudicio expetita, per inuocationem tui sancti nominis patefacta clarescat: et ne unde requirimus, innocens iniuste damnetur, neque nocens a te, qui lux uera es, cuique non sunt obscure tenebre, et qui illuminas tenebras nostras, querentibus ueritatem impune possit deludere. Te, quem occulta non transeunt ostendente, et uirtute tua, qui occultorum es cognitor, declarante fiant  hinc nobis in  te credentibus ueri cognitio manifesta. Per.


Quinta Adiuratio.

Adiuro te homo N. per inuocationem Dni nostri Iesu Christi ad iudicium aque frigide. Adiuro te per Patrem et Filium et Spiritum sanctum, et per Trinitatem inseparabilem, et per omnes. Desunt hic duo folia in Ms.

uerbum caro factum est et habitauit in nobis, et uidimus gloriam eius, gloriam quasi Unigeniti a Patre, plenum gratia et ueritate.



IUDICIUM AD uOMERES.

Dne Deus omnipotens, qui creasti celum et terram, mare et omnia que in eis sunt, qui hominem ad imaginem tuam formasti, qui Filium tuum unigenitum Dnum nrm Iesum Christum cooperante Spiritu sancto  in uterum intemerate uirginis misisti, qui ex illa eum carnem humanam sumere uoluisti, per illius dilectissimi Filii tui Dni nri Iesu Christi nomen atque per merita sancte Dei genitricis Marie te inuocamus, tuamque maiestatem supplices exoramus, ut in hoc examinationis iudicio euanescere iubeas omnes uersutias diabolice fraudis calliditatisque, siue incantationes hominum siue mulierum, nec non et ualitudines herbarum, ut omnibus circumstantibus appareat quia tu es iustus et iustitiam diligis, et non est qui resistat maiestati tue. Ideoque dominator Dne celorum et terre, creator aquarum, rex uniuerse creature tue, in tuo sancto nomine atque uirtute benedicimus hos uomeres ad discernendum  iudicium uerum, ut ita, si iste homo innocens sit de huius rei inquestione, quam inter nos uentilamus et tractamus, qui nudis pedibus super eos ambulauerit, tu Deus omnipotens sicut liberasti tres pueros de camino ignis ardentis, et Susannam de falso crimine, et Danielem de lacu leonum, sic innocentes pedes tua potenti uirtute falsos  et illesos conseruare digneris. Si autem iste homo culpabilis sit de prenominata re, et suadente diabolo tuam potentiam ausus tentare fuerit, et super eos ambulauerit, tu qui iustus es et iudex, fac manifestam in eius pedibus apparere ustionem tibi ad honorem et laudem  gloriam, nobis autem seruis tuis ad constantiam et confidentiam nominis tui, perfidis autem et obcecatis ad confusionem et penitentiam  peccatorum suorum, ut inuiti cognoscant, quod sponte noluerunt, te esse iudicem uiuorum atque mortuorum uiuentem atque regnantem in secula seculorum. Amen.

Relicto duarum linearum spatio, quarum littere studio uidentur erase, pergit.

Adesto Dne supplicationibus nostris, ut quod nostre humilitatis gerendum est ministerio, intercedentibus omnibus sanctis tuis tue uirtutis impleatur effectu. Per.

Perueniat  nos quesumus Dne misericordia tua, et uoces nostras clementia tue propitiationis anticipet. Per.

 Exorcizo te creatura salis per Deum uiuum, per Deum uerum, per Deum sanctum, qui te per Heliseum prophetam in aquam mitti iussit, ut sanaretur sterilitas aque; ut efficiaris sal exorcizatum ad salutem credentium, et sis omnibus te sumentibus sanitas anime et corporis: effugiat, atque discedat ab eo loco quo aspersus fueris, omnis fantasia et nequitia uel uersutia diabolice fraudis, omnisque spiritus immundus adiuratus, per eum, qui uenturus est iudicare uiuos.

Exorcizo te creatura salis in nomine Dei Patris omnipotentis, et in caritate Dni nostri Iesu Christi, et in uirtute Spiritus sancti: exorcizo te per Deum uiuum, per Deum uerum, per Deum sanctum, qui te ad tutelam humani generis procreauit, et populo uenienti  ad credulitatem per seruos suos consecrari precepit, ut in nomine sancte Trinitatis efficiaris salutare sacramentum ad effugandum inimicum.

Proinde rogamus te Domine Deus noster, ut hanc creaturam salis sanctificando sanctifices, et benedicendo benedicas, ut fiat omnibus accipientibus perfecta medicina, permanens in uisceribus eorum in nomine Dni nostri Iesu Christi, qui.

Exorcizo te creatura salis per nomen Dni nri Iesu Christi, per gloriam et regnum eius, per omnipotentiam et uirtutem eius, per illum redemptorem et saluatorem mundi te exorcizo, qui.





BENEDICTIONES uARIAE.



ANNUALIS BENEDICTIO PUTEI.


Deprecamur Dne clementiam pietatis tue, ut aquam putei huius celesti benedictione sanctifices, et ad communem uitam concedas salubrem, et ita ex eo fugare digneris omnem diabolice tentationis incursum, ut quicumque ex eo hauserit biberitue, uel in quibuslibet necessariis usibus hausta aqua usus fuerit, totius sanitatis ac uirtutis dulcedine perfruatur, ut tibi semper sanctificatori et saluatori omnium Dno gratias agere mereatur. Per.



SUPER uASA IN ANTIQUIS LOCIS REPERTA.

Omnipotens sempiterne Deus, insere te officiis nostris, et hec uascula arte fabricata gentilium sublimitatis tue potentia ita mundare digneris, ut, omni immunditia depulsa, sint tuis fidelibus tempore pacis  ad  tranquilitatis utenda. Per.

Alia. Deus qui in aduentu Filii tui Dni nostri omni tuis mandasti fidelibus, adesto propitius inuocationibus nostris, et hec uascula, que tue indulgentia pietatis post  spatia temporum a uoragine terre abstracta humanis usibus reddidisti, gratie tue largitate emunda. Per.



BENEDICTIO AD FRUGES NOuAS.

Oremus pietatem tuam omnipotens Deus, ut has  primitias creature tue  eris et pluuie temperamento nutrire dignatus es, benedictionis tue imbre perfundas, et fructus terre tue ad matu . . . Desinit pagina, et sequuntur alia, sed ceua, manu scripta: salutare generi humano, et per inuocationem. . . ut quicumque ex . . . sumpserint, corporis sanitatem et anime tutelam percipiant.



BENEDICTIO AD OMNIA QUAE uOLUERIS.

Benedic Dne hanc creaturam arborum, quam tua nobis largitas  ad perfruendum dare dignatus es, et presta clementissime Pater, ut dum harum arborum fructu in nomine sancte Trinitatis uescimur, sempiterne tue benedictione  participemus. Per.

 Alia. Creator et conseruator humani generis, dator gratie spiritalis, largitor eterne salutis, tu Dne emitte Spiritum tuum sanctum super hanc creaturam tuam H. ut armata uirtute celestis defensionis, qui ex ea gustauerint, proficiat illis ad eternam salutem. Per. In unitate eiusdem Spiritus sancti.



BENEDICTIO uEXILLI BELLICI.

Omnipotens sempiterne Deus, qui es cunctorum  benedictio, et triumphantium fortitudo  et celestis presidii sperantibus in te prestas auxilium. Per.



BENEDICTIO ENSIS NOuI.

Exaudi quesumus Dne preces nostras, et hunc ensem etc.

Alia. Famulum tuum etc.

Alia. Benedic Dne sancte Pater omnipotens etc. Tunc cantantur iste antiphone: Speciosus forma etc.


Item Oratio:

Omnipotens sempiterne Deus, qui famulum tuum N. etc.



BENEDICTIO NOuI PUTEI.

Dne Deus omnipotens, qui in huius putei altitudine  per crepidinem fistularum aquarum copiam emanare iussisti, presta, ut te iubente atque benedicente per nostre officium functionis repulsis hinc fantasmaticis calliditatibus atque insidiis diabolicis purificatus atque mundatus hic puteus semper perseueret. Per.


Oratio ubi negligentia contigit.

Dne sancte Pater omnipotens eterne Deus, qui per inuisibilitatis potentiam has aquas uisibiles prebuisti, te tui famuli supplices exoramus, ut aquas has, quas negligentia polluit, sancti Spiritus gratia ad munditiam reuocet atque purificet, ut spiritus callidi hostis abscedat, ac deinceps sanctificatas familie tue potabiles tribuas, ut et potentium mundet  corpora cordaque sanctificent. Per.



ORATIO AD IUDICIUM PANIS ET CASEI.


Ayos ayos ayos  sancte Pater, qui es inuisibilis eterne Deus omnium rerum creator, qui arcana q' prospicis, et cuncta cognoscis, qui scrutaris corda renesque Deus. Deus qui liberasti Moysen et Aaron de terra Aegypti, Dauid Saul regis, Ionam de uentre ceti, Petrum de fluctibus, Paulum de uinculis, Theclam de bestiis, Susannam de falso crimine, tres pueros de camino ignis ardentis, Danielem de lacu leonum, paralyticum de grabbato, Lazarum de monumento; ostende nunc nobis misericordiam tuam, ut qui hec furta, que hic subnotantur, admiserint, panis uel caseus iste fauces nec guttura eorum transire possint. Per.


Exorcismus eiusdem.

 Exorcizo te maledicte et immundissime draco et serpens noxius, per uerbum ueritatis, per Dnm omnipotentem et Iesum Christum Nazarenum agnum immaculatum de altissimis missum, de Spiritu sancto conceptum, ex Maria uirgine natum, quem Gabriel angelus annuntiauit uenturum, quem cum uidisset Iohannes clamauit uoce magna dicens: hic est Filius Dei uiui: et  nullo modo dimittas communicare pane uel caseo isto eos, qui hec furtu, que litteris annotauimus, admiserint, et  de hoc crimine nescii sunt manducent, et qui conscii esse uidentur, statim tremebundi euoment. Per.

 Alia. Suggero tibi Pater omnipotens eterne Deus, qui celum terramque fundasti, mare limitibus formasti, et ipsum celum fabricasti, et magna luminaria uidelicet solem et lunam super iustos et iniustos fulgere iussisti: fac Dne signum tale, ut omnis mundus omnisque terra intelligat, quia tu es Deus, qui facis mirabilia magna solus, Dne Iesu Christe Fili Dei uiui: ut qui res iam dictas, que continentur subscripte, et qui ex his conscii et conscientes esse uidentur, ut gule et lingue uel fauces eorum ita fiant constricte et obligate, ut caseum istum non possint manducare. Per.



ADIURATIO uIRORUM.

Hic diuidatur panis et caseus unicuique summentium uncia dimidia.

 Admoneo uos fratres in nomine Domini Iesu Christi Nazareni, ut si quis istos ex uobis res furatus est, aut aliquo modo pollutus est, procedat in medium, et profiteatur coram sancto altari, et satisfaciat. Sin autem noluerit, sed arrogantia timidus  introierit iudicium, sentiat magnum iudicem esse Iesum  super se, qui quondam cupidum de spoliis uictum interemit, stringat et fauces eius Heliseus propheta qui mi  furtum deprehendit, gladius Petri apli astet animam Ananie ac Saphire uerberans. Ideo ammoneo, ut detis gloriam Deo, et confiteamini illi ne intreatis in tentationem.

Adiuratio. Adiuro te immanissime draco, serpens antique, per uerbum ueritatis et signum claritatis  Dni nri Iesu Christi agni immaculati de altissimis procreati, ut nulla tua arte impediatur, sed iudicium rectum Dei existat. Et qui de hoc furto consentiens fuerit, iudicium Dei spumato ore et strangulato gutture patefaciat qui equitatem  in omni tempore, qui benedictus in secula seculorum. Amen.

Quando in os sumentis mittitur, dicatur hec. Coniuro te o homo per Patrem et Filium et Spiritum sanctum, per tremendum iudicii diem, per quatuor Euangelistas, per duodecim Aplos, sedecim prophetas, per uiginti quatuor seniores qui quotidie cum laudibus Deum adorant; per illum redemptorem, qui pro nostris peccatis  in sancta cruce dignatus est, si de hoc furto, inde  moderatio   agitur, culpabilis es uel mixtus, aut fecisti, aut scisti, aut baiolasti, aut consensisti, hoc tibi ordinatum sit de manu Dei, ut panem uel caseum istum non possis manducare nisi cum flato ore cum spuma et gemitu et dolore et lacrimis, et faucibus tuis constrictis et obligatis. Per eundem.


Primo . . . ista coniuratio.

Deus angelorum et archangelorum, Deus prophetarum et patriarcharum, Deus apostolorum et martyrum, Deus confessorum et uirginum, Deus pater Dni nri Iesu Christi, qui in mundi exordio hominem ad similitudinem tuam propria uoluntate formasti, preceptumque ei dedisti, ut uetitum non tangeret  pomum qw  transgressione multos luit annos quamque immensa propitiaque tua diuinitas in homine assumto tulit e uinculo seruum restituitque genus humanum perpetua clementia regno, inclina ad precem humilitatis nostre et ostende in nobis misericordiam tuam, ut qui contra preceptum tuum et aduersus instituta legalia et euangelica et per apostolica furtum perpetrare non metuunt, uirtutem tuam + per hanc creaturam panis et casei sentiant aduenisse, ut si quis de his, quorum nomina hic tenent coinserta, siue de his rebus, que in breuiculo tenentur, aliquid furatus est, aut consentiens fuit, aut quolibet modo commixtu, aut si reddere in presenti uel confiteri noluerit coram omnibus, panis uel casei istius partem datam transglutire non  possit, sed spumato ore ac sputo sanguine mixto, faucibusque constrictis conuinctus appareat: et qui innocens et illesus est, cum gratiarum actione sumat  et letus abscedat: quia tu Dne iudex es iustus et uerus, scrutans renes et corda, et tu solus sciens cogitationes hominum. Ne perdas iustum cum impio, sed equitatem misericordie tue in illis ostende, ut quomodo in aqua benedictionis et maledictionis pudicitiam et typum decreuisti ueteri quondam in lege, ita quoque nostris temporibus in hac nunc tua creatura operare miracula, ut omnes fines terre timerent iudicia tua, quia tu es Deus benedictus in secula seculorum. Amen.


Item exorcismus.

Exorcizo te creatura panis et casei, per Deum omnipotentem, et Iesum Christum Filium eius Dnum nrum et Spiritum sanctum procedentem a Patre et Filio unum Deum in Trinitate, iudicem uiuorum ac  mortuorum. Adiuro te per sanctos angelos eius atque per omnem militiam celi, ut si qui ex his sumere uoluerit, te, qui de his que in hoc breui  .





ORATIONES CONTRA DAEMONIACUM.



IMPOSITIO MANUUM ENERGUMEN. CATICUMINUM.



Omnipotens eterne Deus, cuius facie celi distillant, montes sicut cera liquescunt, terra tremuit, cui patent abyssi, quem infernus pauescit, quem  omnes irarum motus aspiciens humiliatur, Te supplex deprecor Dominator Dne, ut inuocatione nominis tui ab huius famuli tui il. uexatione inimicus confusus abscedat, et ab huius possessione anima liberata ad auctorem sue salutis recurrat, liberatoremque suum diabolico fetore depulso, et odore suauissimo  Spiritus sancti percepto sequamur. Per. g. gg.



ITEM ALIA PRO ENERGUMENO.

Domine sancte Pater omnipotens sempiterne Deus, uirtutem tuam totis exoro gemitibus pro huius a diabolo oppressa infantia, qui etiam indignis inter pressuras donasti presidium, exsurge pro infancia  debellata, et noli diu retinere uindictam, nec ante conspectum tuum ueniant parentum delicta, qui nec pro filio patrem nec patri promisisti filium iudicare, auxiliare quesumus, inimici furtiue  uexatum, ne sine baptismate facias eius animum a diabolo possidere, sed potius tenera etas maligni oppressionibus  libera tibi referat gratias sempiternas. Per Dnm nostrum Ihesum Christum Filium tuum, qui uenturus est iudicare. . . g. gg.



ITEM ALIA ENERGUMEN. BAPTIZATUM SUPER HOMINEM QUI A DEMONIO uEXATUR.

Deus angelorum, Deus archangelorum, Deus prophetarum, Deus apostolorum, Deus martyrum, Deus uirginum, Deus Pater Dni nostri Ihesu Christi, inuoco sanctum nomen tuum preclare Maiestatis tue  ut mihi auxilium prestare digneris aduersus hunc nequissimum spiritum, ut, ubicumque latet, audito nomine tuo uelociter exeat, et recedat. Ipse tibi imperat, qui te retrorsum redire precepit, audi ergo et Satanas uictus et prostratus abscede. In nomine Domini nostri  Ihesu Christi tu ergo nequissime Satanas, inimicus fidei generis humani, mortis raptor  , iusticie declinator, malorum radix, fomes uitiorum, seductor hominum, perditor gentium, incitator inuidie, origo auaricie, causa discordie, excitator dolorum, demonum magister, quid stas et resistis, cum scis eum tuas perdere uires? Illum metue, qui in Isaac immolatus est, in Ioseph uenumdatus, in agno occisus, in homine crucifixus, deinde triumphator, recede in nomine Patris et Filii et Spiritus sancti, qui cum Patre et Spiritu sancto uiuit et regnat per omnia secula seculorum, Amen.

Deus conditor et defensor generis humani, qui hominem ad imaginem et similitudinem tuam manibus tuis, et proprio tue diuinitatis ore formasti,  respice super famulum tuum hunc, qui dolo serpentis adpetitur, quem uetus aduersarius et hostia  reformidinis horrore circumuolat, et sensum mentis humane stupore defugit  , terrore conturbat, et metum trepidi timoris exagitat, repelle Dne, uirtutem diaboli, fallaces insidias, procul impius temptator auffugiat, sit nominis tui signo famulus tuus et animo totus et corpore, tu pectoris huius interna custodias, tu uiscera regas, tu corda conformes, in anima aduersarie potestatis temptamenta uanescant. Da ad hanc inuocationem nominis tui gratiam, et qui hunc usque terrebat, territus habeat  et uictus abscedat, tibique possit hic seruulus tuus corde confirmato et mente sincera debitum prebere famulatum. Per.

 Domine sancte Pater omnipotens eterne Deus  Osanna in excelsis. Pater Domini nostri Ihesu Christi, qui illum refugam tyrannum gehenne deputasti, qui Unigenitum tuum in hunc mundum misisti, ut illum rugientem leonem conteret  , uelociter adtende, adcelera ut eripias hominem tuis formatum manibus, a ruina et demonio meridiano. Da Domine terrorem tuum super bestiam, que exterminauit uineam tuam, da fiduciam seruis tuis contra nequissimum draconem fortiter stare, nec contempnat sperantes in te, et dicat, sicut in Faraonem iam dixit, Deum non noui, nec Isrel dimitto, urgeat illum Domine dextera tua potens discedere a famulis tuis, ne diutius presumat captiuum tenere hominem, quem ad imaginem tuam facere dignatus es. Adiuro te ergo serpens antique per iudicem uiuorum  et mortuorum per factorem mundi, qui habet potestatem mittere te in gehennam, ut ab hoc famulo Dei  , qui ex his supplicium tuum crescit, quoniam non hominem contempnis, sed eum, qui dominator uiuorum et mortuorum est, qui uenturus est iudicare seculum per ignem.




Quando uenit aliquis uexatus a demone, tunc presbyter  consignet eum cum tribus collectis. Iubet eum postea exire de ecclesia et despoliari uestimentis suis in secreto loco. Interim autem cantet letaniam. Benedicat salem et aquam. Tunc induat eum uestimentis nouis aspersis cum aqua benedicta, et tunc uadat ante altare et ieiunet usque ad nonam, et presbyter cantet missam pro eo, et det ei sacrificium per uII  dies et maneat cum presbytero usque ad Xu dies, nichil comedens nisi panem et salem, et, si presbyter permittit, pisces, legumina, cum benedictione salis et aque. Et si tunc non preualuerit inimicum superare, tunc faciat usque dum Deus dignetur super illum facere misericordiam: quia Dominus dixit, hoc genus in nullo potest exire, nisi in oratione et ieiunio. Nihil comedes neque bibes, nisi prius de aqua benedicta. Non comedat de capra. Nec caseum, nec butirum. Nec nichil que illa generat. Nec caput illius pecudis. Nec de pisce. Et usque ad Xu dies abstineat se ab uxore sua, et illa similiter a uiro suo. Et usque ad plenum annum non comedet in die Dominico factum panem. Nec hanc carnem, que in ipso die occiditur. Nec calidam cereuissam in Dominico factam. Et nichil calidum manducat  nec bibat, usque dum uixerit. Hec Liezan  .



INCIPIUNT ORATIONES CONTRA DEMONIACUM.
(Ex eodem codice [


Separa te a famulo Dei illo, immunde spiritus maledicte dampnatissime Satanas! sicut separauit omps Ds celum a terra, lucem a tenebris, iustitiam ab iniquitate, mendacium a ueritate. Ecce imponitur tibi signum Dei mei, quod tu maligne inponere non potes. Solue nodos, solue catenas, solue ligamina. Te adiuro maledicte Satana, fuge cum estu tuo de mundo hoc in terram Aegypti. Crepe uelocius sicut crepuit draco in Babilone ante pedes Dannihel serui Dei, et uenient septem angeli principes candidi, et lucerne ardentes ad conburendum te, semen Cain, filii tenebrarum ficte latebre, aduersator castistatis. Seductor animarum, aspersator hereticorum,  lassator populorum, dux malorum. Agnosce artem tuam maledicte Satana. Ecce Gabrihel Angelus cum turibulo aureo pleno incenso de orationibus sanctorum. Inuoco nomen maiestatis tue Pater, cum Xpo Filio tuo qui fecit uinum de aqua in Chana Galilee. Iterumque benedixit quinque sensus hominum. Non lateat hic inmundus spiritus ab ungulis digitorum usque ad uerticem capitis. Adiuua Dne famu+lum tuum N. sicut adiuuasti Saram filiam Raguhel: sicut illuminasti oculos Tobie: sicut liberasti Loth de Sodomis: sicut liberasti Dauid  Saul regis: sicut liberasti Teclam de tribus tormentis, ut credat omnipotentem atque in Dei sapientiam et intellectum. P.

Adiuro et deprecor Dne signum cruentum crucis  et Golgotha speciem rubre rupis, a sanguine huius Iudeorum magni regis Ihu Xpi Dni nri redemptoris altissimi omnipotentis Dni unigeniti Filii Patris. Signum admirandum ualde uirtutis crucis Xpi altissimi, ut istum hominem uexatum a maligna uirtute adiuuet. Per Dnm.

Alia. Deprecor Dne die noctuque, sig+num maiestatis diuine, sig+num summe bonitatis Dei atque ineffabilis, sig+num magne pietatis potentie sublimis, sig+num glorie celestis admirabilis, sig+num salutis eterne ac uite perpetue, sig+num palme ac uictorie martyrum, sig+num lucis sempiterne sanctorum requie fruentum sine fine in regno  cum Xpo glorie, sig+num altum ac profundum baptismi mysterium, sig+num salubre ac magnum anime remedium, sig+num ante consecratum Xpi ore ac deprecatum, quod predixerat apostolis passurum a Iudeis crucem pro salute mundi; per te namque auditus surdis donatur, leprosi mundantur, morbi dolore sanantur, uicia separantur. Sig+num Domine diei et resurrectionis Xpi, sig+num aduentus Sps sci descendentis super sanctos apostolos et ignis supra singulos credentium populos Xpi primum et in ecclesia Sanctorum. Sig+num super orbem terrarum Xpi ecclesiarum canentium more unacum cordis affectu intimatum. Ihu Xpe qui cum Patre uiuis ac regnas in unitate Sps sancti Ds per omnia secula seculorum.

 Alia. Dne sancte Pater omnipotens eterne Ds, Osanna in excelsis, Pater Dni nri Ihu Xpi, qui illum locum refugam tyrannum gehenne deputasti, qui Unigenitum tuum in hunc mundum misisti, ut illum rugientem leonem conteret uelociter, adtende accelera ut eripias hominem tuis formatum manibus a ruina et demonio meridiano. Da Dne terrorem tuum super bestiam, que exterminabit uineam tuam. Da fiduciam seruis tuis contra nequissimum fortiter stare draconem. Nec contemnat sperantem in te et dicat sicut in Pharaone iam dixit: Dnm non noui, nec Isrel dimitto. Urgueat illum dextera tua potens, ut discedat a famulo tuo N. Ne diutius presumat captiuum tenere hominem, quem tu ad imaginem tuam facere dignatus es. Adiuro te serpens antique  per iudicem uiuorum et mortuorum, per factorem mundi, per eum qui habet potestatem mittere in gehennam, ut ab hoc famulo Dei N. qui ad ecclesie Dei presepia cucurrit, cum metu, et exercitu furoris tui festinus discedas. Ad+iuro te non mea infirmitate, sed uirtute Sps sci, ut discedas ab e+o N. quem omnips Deus ad imaginem suam fecit. Cede, cede non mihi sed mysteriis Xpi. Illius enim te perurguet potestas, qui se affigens cruci sue te subiugauit. Illius brachium contremisce, qui addictas gemitibus inferni animas ad lucem perduxit. Sit tibi terror corpus hominis, sit tibi formido imago Dei. Nec resistas. Nec moreris discedere ab homine  isto N. quoniam complacuit Xpo, ut in homine habitaret. Et ne me infirmissimum putes dum me peccatorem nimis esse cognoscis. Imperat tibi Dnus. Imperat tibi Maiestas Xpi. Imperat tibi Deus Pater. Imperat tibi Filius et Spiritus scus. Imperat tibi apostolorum fides, sci Petri et Pauli, et ceterorum apostolorum. Imperat tibi indulgentia Confessorum. Imperat tibi Martyrum sanguis. Imperat tibi sacramentum crucis. Imperat tibi misteriorum uirtus. Exi transgressor, exi seductor plenus omni dolo et fallacia, ueritatis inimicus, innocentie persecutor. Da locum durissime, da locum impiissime. Da locum Xpo in quo nichil inuenisti de operibus tuis, qui te expoliauit, qui regnum tuum destruxit, qui te uictum ligauit, et uasa tua disrupit ,  qui te proiecit in tenebras exteriores, ubi tibi cum ministris tuis erit preparatus interitus. Sed quid nunc turbulente recogitas? quid temerarie retractas reus omnipotenti Deo, cuius transgressor es, reus Ihu Xpo Filio eius, quem temptare ausus es, et crucifigere presumsisti, reus humano generi, cui mors tuis persuasionibus uenit. Adiuro te ergo draco nequissime in nomine Agni immaculati, qui ambulat super aspidem et basiliscum, qui conculcat leonem et draconem, ut discedas ab homine isto N. et ab ecclesia Dei. Contremisce et effuge inuocato nomine Domini. Illius quem inferi tremunt, cui uirtutes et Dominationes subiecte sunt, quem Cherubim et Seraphim indefessis uocibus clamant. Imperat tibi uerbum caro factum. Imperat tibi natus ex uirgine.  Imperat tibi Ihus Nazarenus, qui te, cum in discipulis suis contempneres  , elisum et prostratum exire iussit ab homine: quo presente cum te ab homine separasset, nec porcorum gregem presumebas contingere. Recede nunc adiuratus in nomine eius ab homine, quem ipse plasmauit. Durum tibi est contra stimulum calcitrare. Durum tibi est uelle consistere, quia quanto tardius exies, tanto tibi supplicium crescit, quoniam non hominem contempnis, sed illum qui dominator uiuorum est, qui uenturus est iudicare seculum per ignem, qui cum Patre et Filio et Spiritu sancto uiuit et regnat Deus, per omnia sec. secul. Amen. Alia. Deus qui humano generi saluti etc. Alia. uirtutum celestium Deus etc.

 Alia. In nomine Dei Patris, et Filii, et Spiritus sci. Coniuro te et obtestor te diabole, per nomen Dni nri Ihu Xpi, et imperium eius, et per uirtutem sancte Trinitatis, et per omnipotentiam eius, ut exeas Satanas, et omnis diabolica potestas de homine isto N. absque lesione anime et corporis sui. Exeas omnino nec stare, nec discurrere, nec latere, nec seruire. in corpore istius, et spiritu, et anima, aut uestimento presumas, sed profugus abscedas. Nullumque uestigium aut dolorem in anima istius, uel in carne seu ossibus derelinquas. Exite inmundi spiritus, quicunque estis, aut unus, aut plures,  qualecunque uobis sit nomen. Exite uelociter. De capite illius, et de capillis eius de isto homine, de uertice, de fronte, de superciliis, de oculis, de temporibus, de auribus, de naribus, de fistulis, de mutilagine, de maxillis, de lingua, de sub lingua, de dentibus, de ore, de gutture, de gula, de altera gula, de uua, de palato, de ere, de anhelitu ipsius, de pectore, de cogitatione, de labiis, de faucibus, de gengiuis, de utroque collo, de ungulis, de humeris, de scapulis, de ascellis, de interscapulis, de dorso, de ceruice, de spineta, et de medullis, et euola, procede constrictus per potentiam sce Trinitatis et nomen Dei omnipotentis. Effuge liquefactus de uentre, de uisceribus, de femoribus, de genitibus  de suffraginibus et suris, de cruribus,  de quatuor talonibus, de pedibus, de plantis, de calcaneis, de articulis, de interarticulis, de unguibus omnibus, de medullis uniuersis, de uenis, de ossibus cunctis, de neruis, de arteriis, de omnibus carnibus, de omni sanguine suo, de omni humore illius, de totis quinque sensibus eius, de genitalibus locis, de semine, de unguibus, de pectine, de uesica, de foramine alui, de mina, de sudore, de omni egestione ipsius. Expellaris in nomine Ihu Xpi crucifixi, qui resurrexit. Exi de felle, de epate, de iuncturis omnibus, de intestinis, de stomacho, et uentriculo, de splene omnino procede, nunquam reuersurus ibi. Exi de adipe, de reticulo, de renunculis, de corde, de subcorde, de pulmonibus, de omnibus cordis et pulmonum corporis et carnibus. Exi de renibus, de  lumbis, de teribus, de costis, de hiliis, de collis, de uertebris, de natibus, de internatibus, de omnibus fibris uitalibus, de anima, de umbilico, de mammillis, de interuiuio, de mula, de intestino grossiore, de pilis, de omni cute ipsius, de toto corpore eius, de cunctis cibariis, et omni pane suo, de toto potu, de omni uictu illius abscedes. Nec adpropinquare, nec malos eris, nec fendidos orrares, uel insidias ullas ei ingerere presumas; sed expulsus extra mundum istum per uirtutem et signum sancte crucis redemptoris nostri Ihu Xpi que est  arma Christianorum et triumphus Dni Ihu Saluatoris nri. Per quem uictus et ligatus es, ut passer in solitudine uacuus, deserta mox concitus et constrictus petas. Per inuocationem et uirtutem nominis Dei omnipotentis,  exi in ista hora, et in isto momento spiritus inmunde, qui inuasisti hunc hominem N. Euola. Euanesce. Hunc hominem sanum, integrum, et sincerum corpore et anima, et spiritu in Dni Ihu seruitio in perpetuum derelinque. Exi anathematizate, non remaneas, nec abscondaris in ulla compagine membrorum istius, aut flatu eius, in ullo domorum angulo suarum per ullum argumentum, aut calliditatem te celare presumas. Neque que sunt eius contingas, aut obsideas. Non uestimenta illius, non uiros, non feminas, non pecora, non iumenta, que sua sunt ullo modo inuadere presumas; sed catenatus  et frenatus per imperium et potestatem, et regnum Dni nri Ihu Xpi creatoris mundi exul effugias, partesque illas petas, ubi ullam creaturam Dei ledere presumas. Da mox honorem Deo omnipotenti cuius omnia dominantur imperio, cui incessabilia obediunt elementa. uirtus illius te expellat, et exire cogat cum omni turba tua, qui de Maria Magdalena septem fugauit demonia. Qui regna mortis per te inuenta destruxit, et de potestate tua electos suos abstulit. Ipse est Dominus uirtutum, ipse est rex glorie, qui ex ore Patris prodiit ante luciferum. Teque deprecamur, et inuocamus te Deus omps sancta Trinitas, ut hunc hominem, pietatem tuam petentem, iubeas emundari ab omni insidia demonum, et doloris immissione eorum. In nomine  Ihu et Spiritus sci petimus Deus Pater, ut uirtus tua adferatur in hunc hominem egrum et corroborare eum digneris ad uitam eternam. Legimus et credimus Dne in Euangelio sancto tuo, quod cum omni imperio Dnus Ihs Filius tuus spiritus immundos eiiciebat, et passiones ab ipsis illatas potenter curabat, ut impleretur quod dictum est a Domino per Esaiam prophetam: Ipse infirmitates nostras et egritudines portauit, et liuore suo plagas nostras sanauit. Tu Domine Saluator mundi apostolis tuis sanctis et omnibus in te credentibus potestatem dedisti spiritus inmundos de omnibus eiicere, et curare omnes languentes, et omnes infirmitates per inuocationem sancti nominis tui. Tu dixisti, Omnis quicunque inuocauerit nomen Domini, hic saluus  erit. Et quodcunque petieritis Patrem in nomine meo dabit uobis. Tu Domine dixisti, Si uos cum sitis mali nostis bona dare filiis uestris, quanto magis Pater uester de celo dabit spiritum bonum petentibus se. Tu Domine dixisti, Si habueritis fidem, et dixeritis monti huic, Transi, et transiet. Nos credimus Dominum te esse omnipotentem et omnia apud te possibilia esse. Teque sancta Trinitas, inuocamus, exaudi nos Dne Ihu Saluator noster, et per sanctum Nomen tuum petimus Patrem, et Filium, et Spiritum sanctum, ut seruum tuum nomine N. ab omni incursu demonum emundari, et omnem infirmitatem quam ingessit, aut in anime aut in corpore illius medicina tua iubeas sanari. Tu Dne dixisti non opus sanis medico, sed egrotis, et dignatus es dicere:  Non ueni uocare iustos, sed peccatores. Tu Deus uerus, et tu solus bonus cum Patre et Spiritu sancto, mediator Dei et hominum, et propitiatio pro peccatis nostris Ihu Xpe Fili Dei uiui. Omnipotens ab omnipotente genitus ante secula semper es factor primi seculi cum Spiritu sancto. Mitte omnes sanctos angelos atque archangelos. Mitte sanctum Archangelum Michelem, sanctum Gabrihelem, sanctum Raphelem, ut adsint, et defendant, et tueantur hominem tuum N. quem tu plasmasti, cui animam tu dedisti, et sanguinem tuum pro ipso fundere dignatus fuisti. Protegant illum, illuminent uigilantem, dormientem ab omni infestatione diabolica ita reddant quietum atque securum, ut nullum deinceps  in quo potestatem habeat pars iniqua, nec ingredi presumat. Nec animam illius, nec corpus eius nequam spiritus ledere uel fatigare, aut terrere, aut temptationibus titillare presumat. Per.



ITEM BENEDICTIO SANCTA SUPER INFIRMUM.

Sanet te Deus Pater, qui te creauit, sanet te Filius Dei, qui pro te passus est, sanet te Spiritus sanctus, qui in te effusus est, sanet te fides tua, que te liberauit ab omni iniquitate. Benedicat te Deus Pater, et custodiat te Filius Dei, illuminet te Spiritus sanctus, ut habeas uitam eternam in secula seculorum. Amen. Benedicat te Pater omnipotens de celo, qui in principio cuncta creauit uerbo. Benedicat te Filius Dei, qui de sede paterna ad nos redimendos uenire dignatus est. Benedicat te Spiritus  sanctus, qui in specie columbe, in flumine Iordanis aluei super Xpum Dnm requieuit. Sancta Trinitas et inseparabilis unitas te benedicat et animam tuam custodiat, in secula sempiterna amen.


Item sancta benedictio.

Benedictio Dei Patris cum angelis suis sit super te. Benedictio Xpi cum apostolis suis sit super te. Benedictio Spiritus sancti cum septem donis sit super te. Benedictio et sanctificatio et saluatio uerborum factorum, uirtusque mysteriorum Dei, et sancti Euangelii, in nomine Dei summi sit super te in uitam eternam. Benedictio dominice incarnationis et benedictio beate passionis et resurrectionis et ascensionis Xpi sit super te: et pax Dei que exsuperat omnem sensum custodiat sensum tuum, et cor tuum,  et corpus tuum, in Xpo Ihu Dno nro amen. Benedictio Ecclesie catholice cum filiis suis electis sit super te. Benedictio patriarcharum, et suffragia apostolorum, et uictoria martyrum, fides confessorum, castitas uirginum, et continentia uiduarum, et intercessiones omnium Sanctorum tuorum Domine sint super te. Fiant merita et orationes eorum tecum, in cogitationibus, in sermonibus, in operibus, in diebus, in noctibus. Commendo te toto tempore sub potestate sancte Trinitatis, ut custodiat te in uitam eternam. Amen.



SUPER DAEMONIACCUM.

Domine sancte Pater omnipotens eterne Deus expelle diabolum de homine isto N. de capite, de capillis, de uertice, de cerebro, de fronte, de oculis,  de ore, de auribus, de naribus, de lingua, de sublingua, de gutture, de gula, de collo, de corpore tuo, de omnibus membris tuis, de compaginibus membrorum tuorum, de intus, de foris, de ossibus, de uenis, de neruis, de omnibus operibus malis, de uirtute, de omni conuersatione, et in futuro operetur in te uirtus Xpi, qui uiu.

Alia. Omnipotens sempiterne Deus, a cuius facie celi distillant, montes sicut cera liquescunt, terra tremet, cui patent abyssi, quem infernus pauescit, quem omnis iratum mox aspiciens humiliatur. Te supplex deprecor dominator Domine, ut inuocatione nominis tui ab huius famuli tui uexatione inimicus confusus abscedat, et ab huius possessione anima  liberata ad auctorem sue salutis recurrat, liberatoremque suum diabolico fetore depulso, et odore suauissimo Spiritus sancti percepto sequatur. Per.

Alia. Domine sancte Pater omnipotens sempiterne Deus, uirtutem tuam totis exoro gemitibus pro huius famuli tui a diabolo oppressi infantia, qui etiam indignis inter pressuras donas presidium. Exurge pro huius infantia debellata, et noli diu retinere uindictam, nec ante conspectum tuum ueniant parentum delicta, qui nec pro filio patrem, nec pro patre promisisti filium iudicare. Auxiliare quesumus inimici furore uexato. Ne sine baptismate facias eius animam a diabolo possideri, sed potius tenera etas malignis oppressionibus liberata tibi referat gratias sempiternas. P.

 Item alia. Deus angelorum, Deus archangelorum, Deus prophetarum, Deus apostolorum, Deus martyrum, Deus confessorum, Deus uirginum, Deus Pater Dni nri Ihu Xpi. Inuoco sanctum nomen tuum ac preclare Maiestatis tue clementiam supplex exposco, mihi auxilium prestare digneris aduersus hunc nequissimum spiritum, ut ubicunque latet, audito nomine tuo uelociter exeat, uel recedat. Ipse tibi imperat, diabole, qui uentis, et mari, uel tempestatibus imperauit. Ipse tibi imperat, qui te de supernis celorum in inferiora terre dimergi precepit. Ipse tibi imperat, qui te retrorsum redire precepit. Audi ergo et time Satanas uictus et prostratus abscede in nomine Dni Ihu Xpi. Tu ergo nequissime Satanas inimicus fidei generis humani  mortis raptor, iusticie declinator, malorum radix, fomes uitiorum, seductor hominum, perditor gentium, incitator inuidie, origo auaritie, causa discordie, excitator dolorum, demonum magister, quid stas et resistis cum scis eum tuas perdere uires? illum metue, qui in Isaac immolatus est, in Ioseph uenumdatus, in agno occisus, in homine crucifixus, deinde triumphator. Recede in nomine Patris et Filii et Spiritus sancti, et da locum Spiritui sancto, per hoc signum crucis Xpi Dni nri, qui cum Patre et Spiritu sco uiuit et regnat.

Alia. Deus conditor et defensor generis humani, qui hominem ad imaginem et similitudinem tuam formasti. Respice super famulum tuum hunc N. qui dolis inuidi serpentis adpetitur, quem uetus  aduersarius et hostis antiquus atre formidinis horrore circumuolat, et sensum mentis humane stupore defigit, terrore conturbat, et metu trepidi timoris exagitat. Repelle Domine uirtutem diaboli, fallacesque eius insidias amoue. Procul impius temptator  auffugiat. Sit nominis tui sig+no famulus tuus et animo tutus et corpore  . Tu pectoris huius interna custodias. Tu uiscera regas. Tu corda confirmes. Mala aduersarie potestatis temptamenta uanescant. Da ad hanc inuocationem nominis tui gratiam, ut qui hucusque terrebat, sit territus, et uictus abscedat. Tibique possit hic seruus tuus corde firmato et mente sincera debitum prebere famulatum. Per.

Alia. Omps et misericors Deus, Pater Domini nostri Ihu Xpi. Te supplices deprecamur, impera diabolo, qui hunc famulum tuum N. detinet, ut ab eo recedat, et libera eum ut credat in uerum liberatorem Dnum nrum Ihm Xpm, ut expurgatus ab omni labe iniquitatis, maiestati tue pura mente  deseruiat, consecutus gratiam Spiritus sancti, qui cum Patre uiuit.

Alia. Non ego impero tibi propter peccata mea immundissime spiritus, sed imperat tibi agnus immaculatus Ihs Xpus Dnus noster, Deus Dei Filius. Urguent te angeli, urguent te archangeli, urguent te prophete, urguent te apostoli, urguent te martyres, urguent te confessores, urguent te uirgines. Deficiant ergo artes diaboli, in die, in nocte, in mense, in hora, in momento. Redde ergo fortitudinem in membris. Redde anime sanitatem. Non temptes eam. Non morti tradas. Non in esca, non in potu, non in oculis, non in locis publicis, non superuenias uigilanti, non dormienti, non mentem moueas, nec inpedias, querentem uitam eternam.  Recede ergo a capite, a capillis, a lingua, a sublingua, a brachiis, a naribus, a pectore, ab oculis, a uenis, ab intestino maiore, et minore. Separa te diabole ab hoc famulo Dei N. sicut separauit omnipotens Deus celum a terra, lucem a tenebris, ueritatem a mendacio, bonum a malo, dulcem ab amaro, sic eris separatus inmundissime spiritus, quia uicit te Xpi potentia, quem tu uincere non potes, sed uindicet in te Dnus noster Ihs Xpus, qui te dampnauit in eternum, et descendat ad nos Domine gratia tue pietatis. Sig+na Domine caput eius, sicut signauit Dnus omnipotens infirmos in Chana Galilee. Sig+na oculos suos, ut ex ipsis expellatur diabolus qui ledit omnem carnem. Benedicat te Dns sicut benedixit oculos cecorum, qui in euangelio leguntur.  Sig+na omnia membra illius ut ex ipsis expellatur diabolus qui ledit omnem carnem. Benedicat te Dnus, sicut benedixit domum Abraham, Isaac, et Iacob. Fiat sanitas Domini super te, sicut sanauit Dominus mulierem a fluxu sanguinis. Custodiant te  angeli, et archangeli. Protegat te Deus Isrel, et adiiciat sanitatem, et benedictionem suam tibi et hic et in futuro seculo. Amen.

Alia. Omnipotens sempiterne Deus, petimus humili prece diuinam clementiam tuam ut hunc famulum tuum N. quem conspicimus ab antiquo hoste grauiter temptari et sensus suos a liuore Satane in aliquo perturbari atque uexari, ab eius impetu clementer eripias, ut hos, qui in ecclesia tua positi per baptismatis sacramentum coniuncti nomen sanctum tuum confitentur nulla possit aduersitas diabolica temptatione subuertere. Per.



IMPOSITIO MANUUM SUPER ENERGUMINUM CATICUMINUM.

Omnipotens sempiterne Deus, a cuius facie celi distillant, montes sicut cera liquescunt, terra tremit,  cui patent abyssi, quem infernus pauescit, quem omnis irarum motus aspiciens humiliatur. Ut supra.


Alia pro paruulo energumeno. Or.  .

Dne sancte Pater omnipotens sempiterne Deus uirt. Alia. Deus angelorum. Alia. Deus conditor. Alia. Domine sancte Pater omps Deus osanna.



UNCTIO OLEI SUPER DEMONIACUM.

Unguo te oleo sanctificato in nomine Patris et Filii et Spiritus sancti, ut per sanctam Trinitatem salueris in secula seculorum amen.


Alia Oratio.

Benedicat te Dominus et custodiat te Xps ab omnibus insidiis diaboli in nomine Patris et Filii et Spiritus sancti.

 Alia. Benedicat te Dominus et custodiat te, ostendatque Dnus faciem suam tibi et misereatur tui. Conuertat Dns faciem suam ad te, et det tibi pacem, et impleat te Dominus Spiritu sancto. Amen. Ipse Deus pacis sanctificet te per omnia ad perfectum ut integer Spiritus tuus, et anima, et corpus sine querela in aduentu Dni nri Ihu Xpi seruetur.


 Alia unctio Olei.

Hec tibi unctio per signum crucis et per oleum sanctificatum et per donum Spiritus sancti fiat tibi ad sanitatem. Per.


Oratio post unctionem Olei.

Respice Domine famulum tuum in infir. etc.

Alia. Respice Dne propitius super hunc famulum tuum, et opem ei ferre dignare super lectum doloris eius, inpone manum tuam in manu mea, ne meam peccatoris manum spernat infirmitas, sed ad inuocationem tui nominis effugiat, ut hic famulus tuus, diabolo depulso, ad sanitatem refectus exurgat, et representetur ecclesie tue, ut gratias referat nomini sancto tuo. Per.



BENEDICTIO AQUAE  CUM LIGNO SANCTAE CRUCIS.


 Inprimis letania, postea Kyriel. Pater noster. Credo in Deum. 

Ego dixi Dne. Concede nos Deus sal. Saluum fac seruum tuum. Mitte ei Dne aux. Nihil proficiet inim. Castigans castig. In tribulatione mea. Dne ne memineris. Adiuua nos Deus sal. Dnus custodit te. Dnus pro etc. Postea Euangelium legatur secundum Lucam. Dnus uobiscum. Et cum spiritu tuo. In illo tempore. Surgens Ihs de synagoga.


Benedictio salis.

Exorcizo te creatura salis in nomine Patris et Filii et Spiritus sci, qui te per Helyseum prophetam  tam in aquam mitti iussit, ut sanaretur sterilitas, qui diuina uoce sua ita discipulis, uos estis sal terre, et per apostolum, Cor uestrum sit sale conditum, ut omnes qui ex te sumpserint sanctificati fiant animis atque corporibus, et ubicunque aspersus prestes omnibus remissionem peccatorum, sanitatem mentis et corporis, protectionem salutis, ad expellendas  et excludendas omnes demonum temptationes. In nomine Dei Patris, et Filii, et Sps sci. qui uenturus est iudicare uiuos et m.


Benedictio aque.

Deus qui ad salutem humani generis. Ut supra.



BENEDICTIO SALIS ET AQUAE CONTRA FANTASIAM SATANAE.

Exorcizo te creatura salis et aque per Deum ui+uum, per Deum ue+rum, ut omnis uirtus aduersarii, omnisque exercitus diaboli, omnis incursus, omne fantasma eradicetur et effugetur ab hac creatura aque uel salis, ut cum aspersus fuerit uel gustauerit, ex ea seruus tuus ab hac creatura aque Dne sit tutus ab omni diabolice potestatis incursu et  alienus habeatur. Per.


Benedictio ad unum hominem.

Exorcizo te creatura salis et aque in nomine Dei Patris, et in nomine Domini nostri Ihesu Christi Filii eius, ut omnis immundus spiritus et incursio diaboli eradicetur, et separetur ab hac creatura salis et aque: proinde efficere exorcizata ad omnem fantasiam inimici, et ipsum inimicum eradicare et explantare in nomine Ihu Xpi qui uenturus est in Spiritu sancto iudicare uiuos ac mortuos et seculum per ignem. Amen.


Oratio super lignum crucis et aquam.

Oremus. Dne Ihu Xpe Fili Dei uiui, qui secundum magnam dispensationem incarnationis tue in ligno  crucis mori uoluisti, ut per tuam mortem humanum genus a perpetua morte liberares, presta per inuocationem nominis tui, ut hec aqua a tactu ipsius sancte crucis sanctificata, famulo tuo N. quem ardens febris grauiter excruciat, proficiat ad corporis animeque salutem, quod ipse prestare digneris. Qui cum Deo Patre et Spiritu.

Alia. Dne Ihu Xpe, qui pro nostra redemptione per passionem tuam hoc lignum crucis sanctificare uoluisti. Concede propitius, ut quicunque hanc aquam eiusdem sancte crucis tactu sanctificatam, haustu perceperint, ab omni infirmitate mentis et corporis absoluentur, qui cum Deo Patre et Spiritu sco uiuis etc.

Alia. Deus cui cuncte obediunt creature, et  omnia in uerbo tuo fecisti in sapientia, supplices quesumus ineffabilem clementiam tuam, ut quos per lignum sancte crucis Filii tui pio cruore dignatus es redimere, tu qui es lignum uite paradysique reparator, omnibus in te credentibus dira serpentis uenena extingue, et per gratiam sancti Spiritus poculum salutis semper infunde. Per.

Alia. Deus omnipotens Pater et Xpe Ihu Fili Dei et Spiritus sancte! Rogo uos, ut mittere dignemini benedictionem uestram super hanc creaturam salis et aque, uel pomi uel casei, ut proficiant ad salutem omnibus quibus dantur, ut sanitas eis fiat in ore, in naribus, in oculis, in fronte, in uertice, in collo,  in pectore, in corde, in uentre, in brachiis, in manibus, in pedibus, in omnibus membris corporis illius, ut non possint frigora et febres uincere uel nocere eum nec in uisu, nec in auditu, nec in ambulando, non in gustu cibi, nec bibendo potus; sed Deus perfectus, qui es saluator omnium, saluum fac hominem istum N. ab omni periculo redemptor mundi, qui cum Patre et Spiritu sco uiuis.



ORATIO SUPER DAEMONIACUM.


Repelle Domine ab hoc famulo tuo omnem infestationem inimici, ut redintegratus pristine sanitati, ad gratiarum clementie tue redeat actionem. Per Dnm.

 Alia. Deus Angelorum etc. ut supra. Alia. Deus qui conditor et defensor es generis humani qui etc. Alia. Domine sancte Pater omnipotens eterne Deus, Osanna etc. Alia. Domine sancte Pater omnipotens eterne Deus, expelle etc.


Alia adiuratio.

Exorcizo te spiritus immunde. Non ego tibi impero neque peccata mea, sed imperat tibi agnus immaculatus Christus Deus et Dei Filius. Urgent te Angeli et Archangeli. Urgent te patriarche et prophete. Urgent te apostoli Christi. Urgent te martyres Christi, et Confessores, ut deficiant artes diaboli die ac nocte, in mense, et in hora, atque momento. Redde ergo fortitudinem membris, redde anime sanitatem: non temptabis eam, et morti non  tradas. Non apparebis in esca, nec in locis publicis, nec super uenies uigilanti, neque dormienti, nec mentem eius moueas, nec impedias querentem uitam eternam. Per Dnm.

Alia. Omnipotens et misericors Deus pater Dni nri Ihu etc. Recede ergo immundissime spiritus ab hoc famulo Dei, sicut separauit Deus Pater omnipotens celum a terra, lucem a tenebris, ueritatem a mendacio, bonum a malo, dulce ab amaro; sic eris separatus ab eo per potentiam, qua te Christus uicit, quem tu uincere non potes, sed uincat te Dns Ihs Xps, teque dampnatum eternis mancipet penis. Descendat ad nos Domine gratia tue pietatis. Signo caput tuum, sicut signauit Dominus omnes infirmos in Chana Galilee. Signo oculos tuos, ut ex  ipsis expellatur diabolus, qui ledit omnem carnem tuam. Benedico te, sicut benedixit Dominus oculos cecorum, qui in Euangelio leguntur. Signo omnia membra tua, ut ex ipsis expellatur diabolus, qui ledit omnem carnem tuam. Benedicat te Dominus, sicut benedixit domum Abraham, et Isaac, et Iacob, sicut sanauit Dominus mulierem de fluxu sanguinis, sic fiat sanitas Domini super te, et custodiant te angeli et archangeli. Protegat te Deus Isrel, et adiiciat sanitatem et benedictionem hic et in futuro seculo.


Item alia.

Domine sancte Pater omnipotens eterne Deus per impositionem manuum nostrarum refugiat inimicus  diabolus a capite, a capillis, ab oculis, a naribus, ab auribus, a labiis, a lingua, a sublingua, a collo, a pectore, a uentre, ab intestinis, a cruribus, a pedibus, a calcaneis, ab uniuersis compaginibus membrorum. Non habeat potestatem nocendi, nec tangendo, nec dormiendo, nec uigilando, nec in die, nec in nocte, nec in ingressu, nec in sedendo, nec in iacendo, nec in uisu, nec in risu, nec in ludendo, in nomine Dni nri Ihu Xpi qui nos suo sanguine redemit, qui regnat in secula seculorum. Nam te adiuro per Deum altissimum maledicte Satanas, ne famulum hunc Dei artibus tuis temptare nitaris, neque in eum uiolentiis irruas. Contremisce Deum immundissime spiritus, principium sceleris, malorum omnium radix, transgressor uie ueritatis, preuaricator  recte uie, iusticie persecutor, fornicationis suasor, parricidii magister, dissipator pacis, semen pessimum, dux tenebrarum, mortis inuentor, ianua tartari, gentium uorago, omnium denique criminum causa, separa te a famulo Dei, sicut separauit Deus Pater omnipotens celum a terra, uitam a morte, septentrionem a meridie, lucem a tenebris, ueritatem a mendacio, iustitiam ab iniquitate, amorem ab odio, castitatem ab impudicitia. Da honorem Deo, laudem aduenienti Spiritui sancto in secula seculorum.

Alia. Obsecro te Domine Iesu Christe ut eiicias omnes languores ab omnibus membris hominis istius a capite, a capillis, a cerebro, a fronte, ab oculis, ab auribus, a naribus, a facie, a genis, ab  ore, a lingua, a dentibus, a faucibus, a gutture, ab uberibus, a corde, a stomacho, a uentre, a uisceribus, a lateribus, a femoribus, a suris, a pedibus, a carne, a sanguine, ab ossibus, a medullis, a neruis, a cute, ab omni compage membrorum, a uertice capitis eius usque ad plantas pedum, a scapulis, a brachiis, a manibus, ab ungulis, ut non lateat hic inmundus spiritus. Exaudi Domine cui est uirtus et potestas, et imperium in secula seculorum.  Exi Satanas de homine isto, de pilo, de cerebro, de uertice, de toto capite, de fronte, de oculis, de naribus, de auribus, de faucibus, de ore, de lingua, de sublingua. Signum crucis Christi, signum Saluatoris Dni nri Ihu Xpi sit in fronte tua, ut confidas in eo. Benedic oculos tuos, ut uideas claritatem eius, aures, ut audias uerbum ueritatis eius, nares, ut recipias odorem suauitatis, pectus, ut credas in eo; os, ut confitearis illi. Qui uenturus.


Item alia.

Deus Abraham, Deus Isaac, Deus Iacob, Deus lucis, Deus claritatis. Domine Deus regnantium dominator, credentium adiutor. Deus in cuius nomine ego peccator benedictionem peto, tu Domine me adiuuare digneris. Adiuro te Satanas per Deum Patrem omnipotentem,  qui fecit celum et terram mare et omnia, que in eis sunt, quicumque est spiritus inmundus, ne facias que facis. Non seducas de uia lucis in uiam tenebrarum, non nocte non die ei superuenias, nec operibus eius te interponas, nec fureris animas quas Deus ad imaginem suam formauit. uade spiritus immunde, ubi nullus uel arator sit, uel seminator. uide signum crucis, non hic resistas uiso signo Christi, qui uenturus est in maiestate Patris iudicare seculum et te inimice per ignem. Erunt tibi uerba hec in testimonium hic et in die iudicii Dni nri Ihu Xpi uenturi. Draco uenenate, amator tenebrarum, deceptor animarum, radix amaritudinis, mendax a principio, preuaricator legis, eiecte de paradiso, impero tibi per Abraham, impero tibi per Isaac, impero  tibi per Iacob, impero tibi per quatuor euangelistas, impero tibi per Spiritum sanctum, quisquis es immunde spiritus apostata siue lunatice siue malefice non accedas ad eum prima luna, neque decrescente, non in esca, non in potu, non in dormiendo neque uigilando, non in uia, non in triuio, neque in quadruuio exterminare audeas et nocere famulum Dei. Percutiat te uirtus Domini nostri Iesu Christi, qui uenturus est.





OBSEQUIUM CIRCA MORIENTES.



INCIPIT OBSEQUIUM CIRCA MORIENTES.



Quando aliquis ad mortem adpropinquauerit, primitus fiat litania, et antequam anima exeat de corpore, dicat sacerdos hanc orationem:

Oremus. Deus misericors, Deus clemens, qui multitudine indulgentiarum nulla temporum lege concluderis, sed pulsantibus misericordie tue ianuam aperis, penitentes etiam sub ipso uite huius termino non repelles, respice propitius super hunc famulum tuum remissionem sibi omnium peccatorum tota cordis confessione poscentem. Renoua in eo piissime  Pater, quod actione, quod uerbo, quod ipsa denique cogitatione diabolica fraude uitiatum est, et unitate corporis Ecclesie membrorum tue redemtionis adnecte. Miserere gemituum, miserere lacrimarum, et non habentem fiduciam nisi in misericordia tua ad sacramentum reconciliationis admitte. Per. Post excisam paginam leguntur sequentia S. Euangelii secundum Ioannem: Litigabant ergo Iudei etc. Offert. Domine conuertere. Secreta. Propitiare quesumus Domine anime famuli tui, pro qua tibi hostias placationis offerimus, et quia in hac luce in fide mansit catholice Ecclesie, in futura uita ei retributio  condonetur. Per. Prefatio. uD. usque per Xpm Dnm nrm. In cuius aduentu cum genuinam iusseris sistere plebem, iubeas famulum tuum a numero discerni malorum, quem tribuas pene eterne euadere flammas, et iuste potius adipisci premia uite: inducique iubeas deuicta morte uigorem, semperque inextinctam habere luminis auram. Dignare perpetuam preclaro in corpore tribuere uitam, ubi nox nullas suas defendit atras tenebras securus de salute, placidus letetur in honore semper uicturus, semperque in luce futurus per Xpm.

Infra act. Hanc igitur oblationem quam tibi pro requie anime famuli tui offerimus, quesumus Domine placatus accipias, et tua pietate concedas, ut mortalitatis nexibus absoluta inter fideles tuos annumerari  mereatur. Per. Tuam Deus deposcimus. Ad Compl. Prs qs omps Deus ut animam famuli tui ab angelis susceptam in preparata habitacula deduci facias beatorum. Alia. Annue nobis Domine ut anima famuli tui remissionem quam semper optauit mereatur percipere peccatorum. Per. Antequam ipsum corpus eleuetur dicat sacerdos orat. Oremus. Omnipotentis Dei misericordiam deprecemur, cuius iudicio aut nascimur, aut finimur, ut spiritum fratris  nostri, quem Domini pietas de incolatu mundi huius transire precepit, requies eterna suscipiat, ut cum beata resurrectione representet, et in sinibus Abrahe, Isaac et Iacob collocari mereatur, per eum qui uenturus est iudicare uiuos et mortuos. Tunc incipiat cantor responsorium. R\. Subuenite  Sancti Dei. u\. Suscipiat te. Hic dicant simul omnes Kyrie eleison ter. Sequitur oratio. Oremus. Deum iudicem uniuersitatis, Deum celestium, et terrestrium, et infernorum. Deum deprecemur pro spiritu cari nostri, ut eum Dominus in requiem collocare dignetur et in parte prime resurrectionis resuscitare, qui uenturus. R\. Antequam nascer. u\. Commissa mea. Et dicant simul Kyrie eleison. Sequitur oratio. Oremus. Deus qui uniuersorum es creator et conditor, qui, cum sis Sanctorum beatitudo, presta nobis petentibus ut spiritum fratris nostri a corporis nexibus absolutum in Sanctorum tuorum resurrectione facias presentari. Per.

Postquam eleuetur cantetur ista antiphona. A. In paradisum. Ps. Ad te Domine leuaui. Oratio. Inclina  Domine aurem tuam ad preces nostras, quibus misericordiam tuam supplices deprecamur, ut animam famuli tui, quem de hoc seculo migrare iussisti, in pacis ac lucis regione constituas, et Sanctorum tuorum cetui iubeas esse consortem. Per. Oratio ante sepulcrum priusquam sepeliatur. Oremus. Obsecramus misericordiam tuam eterne omnipotens Deus, qui hominem ad imaginem tuam creare dignatus es, ut spiritum et animam famuli tui quem hodierna die rebus humanis eximi et ad te accersire iussisti, blande et misericorditer suscipias non ei dominentur umbre mortis, nec tangat eum chaos et caligo tenebrarum, sed exutus omnium criminum labe in sinu Abrahe collocatus locum lucis ac refrigerii se  adeptum esse gaudeat et cum dies iudicii aduenerit cum Sanctis et electis tuis eum resuscitari iubeas. Per. Aperite illi. Ps. Confitemini Domino. Sequitur oratio. Deus apud quem mortuorum corpora uiuunt, et in quo electorum anime deposito carnis onere plena felicitate letantur; preces  supplicantibus nobis, ut anima famuli tui, que temporali per corpus huius luminis caruit uisu, eterne illius lucis solatio potiatur. Non eum tormenta attingant, non dolor horrende uisionis inficiat, non penalis timor excruciet, non reorum proxima catena constringat, sed concessa delictorum omnium uenia obtente quietis consequatur gaudia repromissa. Hic deponatur in sepulcrum, et dicat sacerdos. Ant. Egrediar. Ps. Quemadmodum. Oremus fratres karissimi  pro spiritu cari nostri, quem Dominus de laqueo huius seculi liberare dignatus est, cuius corpusculum hodie sepulture traditur, ut eum Domini pietas in sinu Abrahe, Isaac et Iacob collocare dignetur, et cum dies iudicii aduenerit inter Sanctos et electos suos eum in parte dextera collocandum resuscitari faciat. Prestante Dno nro. Ant. De terra plasmasti me. Ps. Domine probasti me. Sequitur orat. Oremus. Deus qui iustis supplicationibus semper presto es, qui pia uota dignaris intueri, da famulo tuo, cui depositionis hodie officia per humanitatem exhibemus, cum sanctis atque fidelibus tuis beati muneris portionem. Per eum qui uent. Hec requies mea. Ps. Memento Domine. Alia oratio. Debitum humani corporis sepeliendi officium fidelium more complentes,  Deum cui omnia uiuunt fideliter deprecemur, ut hoc corpus cari nostri a nobis in infirmitate sepultum in ordine Sanctorum suorum resuscitet, et eius spiritum sanctis et fidelibus aggregari iubeat, cum quibus inenarrabili gloria perenni felicitate perfrui mereatur. Per. Ant. Requiem eternam. Ps. Miserere mei Deus. Alia oratio. Temeritatis quidem est Domine, ut homo hominem, mortalis mortuum, cinis cinerem tibi Dno Deo nro audeat commendare; sed quia terra suscepit terram et puluis conuertitur in puluerem, donec omnis caro in suam redigatur originem inde tuam Deus, piissime Pater, lacrymabiliter quesumus, pietatem, ut huius famuli tui animam, quam de huius mundi uoragine ducis ad patriam, Abrahe amici tui sinu recipias + et refrigerii  rore perfundas, sit ab estuantis gehenne truci incendio segregatus, et beate requiei, te donante, coniunctus. Et si que illi sunt, Domine, digne cruciatibus culpe, tu eas gratia mitissime lenitatis indulge, nec peccati recipiat uicem, sed indulgentie tue piam sentiat bonitatem, cumque finito mundi termino, supernum cunctis illuxerit regnum, omnium Sanctorum cetibus aggregatus cum electis resurgat in parte dextera coronandus. Per. Alia. Tibi Domine commendamus animam famuli tui, ut defunctus seculo tibi uiuat, et si qua per fragilitatem mundane conuersationis peccata admisit, tu uenia misericordissime pietatis absterge Per. Alia. Inueniant quesumus Domine anime famulorum famularumque  tuarum omnium in Christo quiescentium lucis eterne consortium, qui in hac luce positi tuum consecuti sunt sacramentum. Alia. Multiplica Domine super animas famulorum famularumque tuarum misericordiam tuam et quibus donasti baptismi sacramentum da eis eternorum plenitudinem gaudiorum. Per. Alia. Partem beate resurrectionis obtineat, uitamque eternam mereantur in celis. Per te Ihu Xpe.


In eodem codice bibliothece Ces. uindob. qui fuit olim monasterii S. Margarethe in silua Nigra sub tit. in agenda mortuorum habetur officium deff. omnino ut hodie obtinet, tantum quod nona lectio non sit ex Iob, sed lectio epistole B. Pauli ap. ad Thessalon.

 Fratres nolumus uos ignorare de dorm. . . . itaque consolamini inuicem in uerbis istis.

    R\. Libera me Domine de uiis inferni.
    In matutinis Laudib. Ps. Miserere.
    Ant. Requiem eternam dona eis Domine, et lux perpetua luceat eis.
    Ant. Ne intres in iudicium cum seruo tuo Dne.
    Ps. Domine exaudi.
    II. Ant. Me suscepit dextera tua Domine.
    Ps. Deus Deus meus.
    Ant. Eruisti Domine animam meam ne periret.
    Ps. Ego dixi etc.
    Ant. Omnis spiritus laudet Dominum.
    Ps. Laudate etc. u\. Requiem eternam.
    In Euangel. Ant. Ego sum resurrectio et uita etc.







EXPOSITIO SUPER MISSAM.


 Dominus uobiscum. Salutat Sacerdos populum, et orat, ut Dominus sit cum illo. Et cum spiritu tuo. Responsio populi atque oratio, ut sicut Sacerdos orauit, quod Dominus esset cum populo, ita et populus orat, quod Dominus sit cum spiritu Sacerdotis. Dum dicit Sacerdos, oremus, rogat, omnes orare, ut oratio eius a Domino exaudiatur. Et quando dicit per Dominum nostrum Iesum Christum Filium tuum, ad Dominum Patrem orat Sacerdos, ut per Filium suum qui Dominus noster est equaliter sicut Pater, oratio perficiatur. Cum dicit: qui tecum uiuit et regnat Deus in unitate Spiritus sancti, uult populum credere, et intelligere, quod Filius cum Patre sine initio, ac sine fine uiuit, et regnat; et Deus est sicut Pater. Deus est, et una potestas est Spiritui sancto  cum Patre, et Filio, atque una substantia, et in omnibus unitas Deitatis. Per omnia secula seculorum, id est, ut Filius cum Patre in unitate Spiritus sancti sicut ante omnia secula in Deitate uixit, et fuit, ita et in presenti seculo, atque in futuro, ubi iusti cum angelis sanctis permanebunt, et iniusti cum demonibus cruciabuntur. Credatur equaliter uiuere cum Patre et Spiritu sancto, et nullo fine concludi. Amen. Confirmatio orationis est a populo, et in nostra lingua intelligi potest, quasi omnes dicant, ut ita fiat, sicut Sacerdos orauit. Sed propria eius interpretatio est uere, siue fideliter. Sursum corda. Ammonet Sacerdos populum, ut sursum, id est, supra semetipsum ad Dominum omnipotentem corda leuent, et fideliter orent, quod desursum eis ueniat auxilium a Deo  celesti, a quo creati sunt. Habemus ad Dominum. Responsio est populi, quod sicut Sacerdos iussit eos corda sursum tenere, sic tenere profitentur. Gratias agamus Dno Deo nostro. Sacerdos gratias agit Deo iuxta professionem populi, quia confessus est ad  Dominum se esse intentum. Dignum et iustum est. Populus cum Sacerdote simul gratias agit Domino, quia iusta et digna ratio est Deo gratias referre, quia ab ipso omnia bona suscepimus. uere dignum et iustum est, equum et salutare. Confirmat Sacerdos professionem populi, et dicit, quod uere dignum est, et iustum Deo gratias pro omnibus referre, et quod equum est, hoc est, rectum siue equale salutare, id est salute plenum, ut ei gratias referamus, qui nobis salutem dedit eternam. Nos tibi semper, et ubique gratias agere. Conuersus Sacerdos ad Dominum post professionem populi quasi ad presentem loquitur, quia in presentia Domini semper sumus, et ipse uidet cogitationes nostras; et dicit Sacerdos tam de se, quam de populo. Nos tibi semper, hoc  est, omni tempore, et ubique, id est, in omni loco. Gratias agere, Domine, quia dominator est omnium, et sub eius dominatione omnia sunt. Sancte, tu, qui sanctus es, et per quem omnia sancta sunt, quia bona et sancta creasti. Pater. Grece dicitur Pater, et latine genitor, quia ipse genuit Filium sine ulla coinquinatione, seu corruptione. Pater, latine a patrando dicitur, hoc est, a perpetrando, quod est a perficiendo, siue ab adiuuando. quia ipse perfecit omnia, que facta sunt, et uoluit nos filios suos fieri adoptionis per sanctificationem, quia ille sanctificauit nos. Omnipotens. Quoniam omnia potest. Ideo omnipotens dicitur: et non est impossibile apud Deum omne uerbum. Aeterne Deus. Hoc est inter eternum, et temporale, et perpetuum. Aeternum est, quod initium  non habuit, nec finem habebit, sed semper fuit, et est, et erit. Perpetuum est, quod esse cepit, et finem non habebit. Temporale est, quod initium habuit, et finem habebit. Et ideo hic dicitur eterne Deus, quia solus Deus eternus. Aeternus est, nec  cepit esse, nec desinit esse, sed est semper. Deus a diligendo dicitur, quia omnia diligit, et gubernat, que creauit. Et aliter Deus a diuinitate dictus est, quia diuinus est, et omnia diuidit prout uult. Per Christum Dominum nostrum. Christus grece, unctus dicitur latine. Hic Christus ante omnia initia inenarrabiliter genitus est, et conceptus est de Spiritu sancto, et natus est de Maria uirgine. Nam et in ueteri testamento Sacerdotes et Reges unguebantur, et ideo Christi dicebantur, quia uncti erant unctione temporali. Iste Christus, per quem Patri gratias agimus, eternaliter Christus est, et cum Patre eterno Deus est, et per ipsum redempti sumus, et ipse Dominus noster est, quia dominatur nobis. Per quem maiestatem tuam laudant angeli; per ipsum Christum,  per quem nos gratias agimus Patri. Maiestatem Patris laudant angeli, qui ipse equalis est Patri in diuinitate. Maiestas, quasi maior est potestas, quia maior est potestas Dei quam hominum. Dei maiestatem per Christum laudant angeli, quia Christus simul cum Patre creauit angelos. Angelus enim grece, latine nuntius interpretatur. Angelus nomen officii est, non nature, quia nuntiat, sed naturaliter spiritus sum. Adorant Dominationes. Maiestatem Dei Patris per Filium laudant, et adorant Dominationes. Dominationes, ordo est angelorum. Decem fuerunt ordines angelorum. Decimus ordo cecidit, et uersus est per superbiam in diabolum. Nouem autem permanserunt in sanctitate sua. Hec sunt nomina eorum: Angeli, Archangeli, uirtutes, Principatus  et Potestates, Throni, Dominationes, Cherubim, Seraphim. Istarum duarum nomina non sunt latina. Cherubim plenitudo scientie interpretatur Seraphim incendium dicitur. Ceterarum nomina dictorum ordinum latina sunt, nisi Angelorum et Archangelorum. Angeli nuntii, Archangeli excelsi nuntii dicuntur. Gregorius autem Papa Romanus in omelia sua super lectionem euangelicam: Erant adpropinquantes ad Iesum publicani, et peccatores, ut audirent illum, plenissime de predictis ordinibus exposuit. Nos uero ad propositum redeamus. Tremunt Potestates de supra dicitis ordinibus dicit. Non ideo dixit, quod supra dicti ordines corporales sunt, sed nostro more dicit, quia nos tremere, ac timere ante Dominos nostros solemus; sed ideo dicit tremere,  ut nos intelligamus omnia celestia, terrestria et infernalia ante conspectum diuine maiestatis tremere ac timere. Celi celorumque uirtutes. Ipsi celi iussioni diuine obediunt, quia se ostendere serenos, uel nebulosos, non habent potestatem. Celorum uirtutes sunt supra dicti ordines angelorum sicut beatus Gregorius in omelia sua super euangelicam lectionem, erunt signa in Sole, et Luna, et Stellis, testatur. Ac beata Seraphim. De Seraphim namque supra dictum est. Socia exultatione concelebrant. Omnes predicti ordines maiestatem Dei Patris per Christum iuncta exultatione equaliter concelebrant. Cum quibus et nostras uoces, ut admitti iubeas deprecamur. Cum quibus hec est  supplicatio nostra, ut ipse celestis Pater per Christum Filium suum, per quem nos ei gratias de omnibus agimus, dignetur admittere uoces nostras, et iungere uocibus predictorum ordinum angelorum. Supplici confessione dicentes, hoc est humili confessione. Quid humilius confiteri, quam nosmetipsos eterni Patri per Filium eternum commendare, et de nostra conscientia et bonitate nichil presumere, et iuxta uoces angelicas eum semper sanctum essentialiter credere, et predicare dicentes:


Sanctus, Sanctus, Sanctus.

Iohannes Euangelista in Apocalipsi libro scripsit, se uidisse ante thronum Dei, et agni uiginti quatuor animalia adstantia, et incessanter dicentia: Sanctus, sanctus, sanctus Dominus Deus Sabaoth,  et reliqua. Ideo enim tribus uicibus dicitur sanctus, ut significetur, Pater sanctus, Filius sanctus, Spiritus Patris, et Filii sanctus. Sed quamuis tripliciter dicatur sanctus; non tamen dicitur plurali numero sancti, ut una sanctitas in his tribus personis, et una eternitas intelligatur. Dominus Deus Sabaoth. A multis interpretari solet omnipotens. A multis uero exercituum, ut et ipse sit Dominus Deus, et ipse omnes exercitus angelorum atque hominum disponit. Pleni sunt celi et terra gloria tua, hoc est. ut eius gloria celi ac terra gubernentur, et qui in celis sunt et terra glorificent, et honorent nomen sanctum eius. Osanna in excelsis. Quomodo nunc dicitur corrupte Osanna, ante dicebatur Osianna. Anna interiectio est laudantis, siue causa magnificantis.  Osi, sacrificia. Sed corrupte dicitur Osanna, et intelligi potest saluifica, uel saluum fac in excelsis, id est in altis. Benedictus, qui uenit in nomine Domini. Quando Christus uenit ad Hierusalem, et descendit de monte Oliueti, tunc filii Isrel clamabant dicentes: Benedictus, qui uenit in nomine Domini. Sed quid significat ille Christi aduentus Hierusalem, nisi futuram resurrectionem, quando uenturus erat iudicare uiuos et mortuos, et apparuerit nobis in eadem carne qua pro nobis passus est, et tunc in nomine Domini Iesu omne genu flectitur celestium, terrestrium et infernorum. Et cetera; que Apostolus dixit.

Te igitur clementissime Pater. Te igitur, hoc est certe clementissime Pater. Clemens dicitur, quasi  clara mens, siue abundans, et clementissime quasi clarissima mente, siue abundantissime, quia ipse clarissimus est mente, et misericordissimus corde Pater. Non ideo ipsum dicimus clementem et misericordem, quod membris corporeis, uel corde, aut mente sit compositus sicut homo, sed ideo clementem et misericordem clamamus, ut illam clementiam et misericordiam super nos ab ipso sentiamus, ut intelligamus unde saluari debeamus. Per Iesum Christum Filium tuum. iehsu grece, latine Saluator, eo quod saluet populum suum a peccatis eorum. Ideo saluat a peccatis, quia potestatem habet dimittendi peccata. Salutaris ideo dicitur, quia salutem nobis dedit, ut, si precepta eius seruemus, uitam  eternam capere ualeamus. Filium tuum Dominum nostrum. Filium suum unigenitum, quia ipse est unigenitus ex substantia Patris. Nos autem filii adoptiui sumus per ipsum, qui unigenitus est a Patre procedens. Patri ceternus. Et ideo per eum Patrem postulare debemus, humiliter dicentes: Supplices te rogamus, ac petimus. Supplices. id est humiles. Uti accepta habeas et benedicas. Hec dona, hec munera, et sancta sacrificia inlibata. Dona sunt, que uoluntarie donantur; munera sunt, que pro aliquo munere uel mercede offeruntur: sicut nos offerimus Deo, ut peccata nostra dimittantur. Sacrificia sunt, que iam cum orationibus consecrantur. Inlibata, id est immaculata, et ab omni liuore malitie aliena. Tunc sunt dona et sacrificia inlibata,  quando absque scandalorum maculis sunt offerta, et iusto sunt labore adquisita. Non ut multi errant, qui dicunt inlibata esse non dedicata. Lege septem collationes Patrum, et in secunda collatione theone in nono inuenies, que sint illibata. Imprimis, que tibi offerimus. Hoc pro quibus offeruntur indicat. Imprimis offerri debent pro ecclesia tua sancta catholica. Ecclesia grece, latine conuocatio dicitur. Catholica, uniuersalis dicitur, quia uniuersi, qui in Deum credunt, in una debent esse congregatione. Quam pacificare, custodire, adunare digneris, et regere toto orbe terrarum. Pro hoc offerimus inprimis, ut supra dictam congregationem tuam per totum orbem terrarum pacificatam et adunatam custodire digneris. Una cum famulo tuo illo, hoc est  simul cum illo, qui sedem apostoli tenet, quia ecclesia, in qua Petrus princeps Apostolorum sedit, caput est omnium ecclesiarum catholicarum. Ideoque Petro dixit Christus: tu es Petrus, et super hanc petram edificabo ecclesiam meam, et cetera. Et propter hanc sententiam debemus omnes pro eo orare, qui in eadem preest ecclesia. Et antistite nostro, illo, hoc est pro episcopo, in cuius parochia sumus, pro ipso orare debemus, quia ipse est pastor, et predicator noster. Memento Domine famulorum, famularumque tuarum, et omnium circumstantium. Sacerdos ante orauit pro apostolico, et episcopo suo. Si episcopus Missam celebrat, ille non debet dicere pro antistite nostro. Iam oratum est pro senioribus. Postea orandum est pro populo,  quando sacerdos dicit: Memento Domine famulorum famularumque tuarum. Deprecatur Dominum Patrem, ut memorari dignetur omnium ad officium Misse siue masculorum siue feminarum aduenientium; et quod dicit circumadstantium, ipsi sunt masculi et femine, qui circumstant. Iam Sacerdos orauit pro omnibus, qui ad audiendam Missam uenerunt, tunc demum orat pro his, qui oblationes suas offerunt. Qui tibi offerunt hoc sacrificium laudis. Dicit, quod pro laude Dei inprimis offerunt, et postea pro se, suisque omnibus. Pro redemptione animarum suarum, pro spe salutis et incolomitatis sue tibi reddunt uota sua eterno Deo uiuo, et uero. Ideo offerunt, quia uiuo et uero Deo omnium fides circumadstantium  offerentium, et non offerentium cognita est, et nota deuotio, omnes reddunt uota sua. uota dicuntur, que uolenter promittuntur, quia uolenter et libenter Deo uouere, et reddere debemus.

Communicantes et memoriam uenerantes inprimis gloriose semper uirginis Marie Genitricis Dei, et Domini nostri Iesu Christi, sed et beatorum Apostolorum ac Martyrum tuorum. Communicare, hoc est, participare, memoriam uenerari, hoc est, in memoria uenerabiliter tenere, quod S. Maria uirgo per aduentum Spiritus sancti genitrix facta est Filii Dei Domini nostri Iesu Christi, qui Deus, et homo est, per quem Patrem supplicamus, et fidem communicare debemus, et credere, quod Spiritu sancto ueniente, Filius Dei natus est ex ea, et uirginitas eius  non est uiolata. Sed et beatorum Apostolorum ac Martyrum tuorum. Apostolus dicitur in nostra lingua missus. Martyr dicitur testis. Apostoli ideo dicuntur quia a Christo missi sunt. Martyres dicuntur, quia testes sunt, quod Christus passus est pro nobis. et ipsi pro Christo. Hanc igitur oblationem seruitutis nostre, sed et cuncte familie tue, quesumus Domine, ut placatus accipias. Sacerdos oblationem suam, atque cunctorum, qui Domino famulantur, id est, qui Domino seruiunt, commendat, ut Domino placeat, et ipse nobis propitius sit. Diesque nostros in tua pace disponas, atque ab eterna damnatione nos eripi, et in electorum tuorum iubeas grege numerari per Christum Dum nostrum. Pro eo, quod Sacerdos offert, populus debet orare, ut Sacerdos exaudiatur,  ut omnium dies in pace disponantur, et ab eterna damnatione eripiamur, de qua Dominus Christus in fine mundi dicturus erit impiis: Ite maledicti in ignem eternum, et cetera. Et ad illum gregem electorum suorum per angelos sanctos numerari mereamur, cui dicturus erit: uenite Benedicti Patris mei possidete regnum, et cetera. Quam oblationem tu Deus in omnibus quesumus benedictam, adscriptam, ratam, rationabilem, acceptabilemque facere digneris. Supplicat Sacerdos, ut illam oblationem, quam ipse pro se offert, et pro populo, omnipotens Pater dignetur accipere benedictam, et habere adscriptam, hoc est, adsignatam, ut sibi placeat. Ratam, hoc est, iudicatam, ut dignam illam iudicet in conspectu suo offerri. Rationabilem, id est, iusta  ratione plenam facere dignetur. Quia tunc illi est acceptabilis, si recte credentes pro iusta ratione offerimus. Iustum est postulare, ut illa oblatio, quam nos rationabiliter offerimus, Pater omnipotens sanctificando faciat, ut nobis Corpus et Sanguis fiat dilectissimi Filii sui Domini nostri Iesu Christi. Patri dilectus est Filius, sicut ipse Pater testatus est de celo dicens: Hic est Filius meus dilectus, et cetera. Et nos eum diligere debemus, quia ipse prior dilexit nos, et passus est pro nobis.

Qui pridie, quam pateretur accepit panem in sanctas ac uenerabiles manus suas, eleuatis oculis in celum ad te Dnm Patrem suum omnipotentem, tibi gratias agens benedixit, fregit, dedit discipulis suis  dicens: Accipite, et manducate ex hoc omnes, hoc est enim corpus meum. Simili modo postea quam cenatum est accipiens et hunc preclarum Calicem in sanctas ac uenerabiles manus suas, item tibi gratias agens benedixit, dedit discipulis suis dicens: Accipite, et bibite ex eo omnes, hic est enim Calix Sanguinis mei noui et eterni testamenti, mysterium fidei, qui pro uobis, et pro multis effundetur in remissionem peccatorum. Hec quotiescunque feceritis, in mei memoriam facietis. Quam intermisimus, qui pridie, quam pateretur, hoc est, pridie, quam ipse passus est pro nobis uoluit tradere discipulis suis Corporis et Sanguinis sui mysterium, ut illi traderent nobis. Quis umquam crederet, quod panis in carnem potuisset conuerti, uel uinum in sanguinem, nisi ipse Saluator  diceret, qui panem et uinum creauit, et omnia ex nichilo fecit. Facilius est aliquid ex aliquo facere, quam omnia ex nichilo creare. Ipse Saluator uoluit corpus humanum suscipere, et hominem Deo coniungere, ut unus fieret mediator Dei et hominum. Homo Christus iehsu ipse uoluit per nos panem et uinum offerri sibi, et ab ipso diuinitus consecrari, et fidelem populum credere, uerum esse mysterium, quod ipse tradidit discipulis suis dicens: Accipite, et manducate ex hoc omnes. Similiter et de calice dixit: Accipite, et bibite ex eo omnes. Et quando oculos ad celum leuauit, et Patri gratias egit, nos docuit, quod nos Patrem semper supplicare deberemus, quod ille tam magnum Sacramentum per manus nostras perficere dignetur. Et cum diceret, hec quotiescunque  feceritis in mei memoriam facietis, iussit nos illius passionis memores esse, quanta pro nobis sustinuit. Omni tempore memores esse debemus, quando hoc Sacramentum celebramus, et eius misericordie non nostre bonitati fiduciam dare. Unde et memores sumus Domine nos serui tui, sed et plebs tua sancta Christi Filii tui Domini Dei nostri, memores nos esse Sacerdotes profitemur; atque plebem memorem esse testamur, Christi Filii tui Domini Dei nostri. Ideo Sacerdotes fideliter memores esse debent, quia ipsi Missam celebrant, et sacrificium offerunt Christi exemplo instructi. Et scire dedebent, qui celebrant, quia stulta postulatio est, si nescit, quod postulat. Plebs sancta ideo meminere debet, quia Christus non solum pro Sacerdotibus passus  est, sed et pro plebe. Sancta ideo dicitur, quia fide ac baptismo Christi percepto sanctificata est, modo indicat, unde meminere debent, id est tam beate Passionis, nec non ab inferis Resurrectionis, nec non in celos Ascensionis gloriose Christi Filii Dei. Passionis memores esse debemus, quia anime iuste ab inferis per resurrectionem eius liberate sunt. Gloriose ascensionis eius memores esse debemus, quia corpus humanum, quod sumpserat uinctum diuinitati sine ullius adiutorio, ut intelligatur, quod non hominum, nec angelorum, nec ullius creature uehiculo eum ascendisse in celum sed a Patre in maiestate eleuatus est, de qua ipse dixit in euangelio: ego et Pater unum sumus. Offerimus preclare  maiestati tue de tuis donis ac datis, Hostiam puram, Hostiam sanctam, Hostiam immaculatam, Panem sanctum uite eterne, et Calicem salutis perpetue. Domine omnium memores supradictarum bonitatum tuarum, offerimus tue maiestati hostiam puram, hoc est, puro corde, quia purum est corpus tuum, quod de hoc pane fieri credimus. Hostiam sanctam, quia tu sanctificasti corpus tuum, quando hominem in Deum adsumpsisti, et nunc sanctifica hunc et panem, ut corpus tuum fiat. Hostiam immaculatam, quia tu sine macula peccati passus es pro nobis. Panem sanctum uite eterne, quia tu panis uiuus es, qui de celo descendisti, et corpus tuum in hoc pane a te sanctificato nos accipere uoluisti, et per calicem passionis tue, nos sanguinem tuum  sumere uoluisti. Tu sanctifica hanc hostiam, ut nobis corpus tuum, et sanguis tuus fiat.

Supra que propitio ac sereno uultu respicere, hoc deprecamur, ut Pater sanctus supra dona a nobis offerta pio et blando uultu et claro dignetur respicere, id est uidere. Et accepta habere, sicut accepta habere dignatus es, munera pueri tui iusti Abel, et sacrificium Patriarche nostri Abrahe, et quod tibi obtulit summus Sacerdos tuus Melchisedech, sanctum sacrificium, immaculatam Hostiam. Accepta habuit Dominus munera Abel, quia quicquid optimum inuenit, optulit Domino, et nos iusta munera et munda Deo mundo corde offerre debemus. Abraham filio suo Isaac non pepercit, sed obediens iussioni Domini offerre eum uoluit. Melchisedech primus Sacerdos  Domino panem et uinum optulit, et ideo scriptum est in psalmo: Tu es Sacerdos in eternum secundum ordinem Melchisedech. Quia sicut Melchisedech panem et uinum, ita et Christus in passione sua Corpus et Sanguinem suum optulit Deo Patri pro nobis, et in pane et uino passionis sue mysterium nos imitari uoluit, quando discipulis suis dans panem et calicem dixit: Hoc est Corpus meum, et hic est Calix Sanguinis mei, et nos supplicare debemus. Ut sicut supra dictorum Patrum accepta fuerunt Deo munera, ita fiant et nostra. Supplices te rogamus omnipotens Deus, iube hec perferri per manus Angeli tui in sublime altare tuum, in conspectu diuine Maiestatis tue, humiliter postulamus, ut munera nostra super hoc altare, quod uideri potest offerta, Pater  iubeat celestis per manus angeli sui perferri in illud altum altare ante diuinam maiestatem suam, quod oculis nostris uidere non possumus, quia corporale non est, sed spiritale. Et sicut nos diuinam maiestatem Patris inuestigare, sed potius credere, ut quotquot ex hac altaris participatione sacrosanctum Filii tui Corpus et Sanguinem sumpserimus omni benedictione celesti, et gratia repleamur per Christum Dominum nostrum. Orare debemus Patrem celestem, ut omnis, qui ex ipsius altari, supra quod offerimus Deo Patri in commemorationem Filii tui Domini Dei nostri Christi Corpus et Sanguinem predicti Filii Dei sumpserimus omni benedictione celesti accipere mereamur per ipsum Christum Dominum  nostrum. Nobis quoque peccatoribus, famulis tuis de multitudine miserationum tuarum sperantibus partem aliquam uel societatem donare digneris cum tuis sanctis Apostolis, et Martyribus, uel omnibus Sanctis. Hec omnia sacrificia ideo sunt offerta tam a Sacerdote, quam a populo, ut omnipotens Deus peccata nostra non reputet, sed cum sanctis suis nobis portionem tribuat. Intra quorum nos consortium non estimator meriti, sed uenie, quesumus, largitor admitte. Hoc rogamus, ut ipse dixit: In quacunque die peccator conuersus fuerit, et penitentiam egerit, omnia peccata eius in obliuione erunt coram me. Non retributionem peccatorum estimet, sed ipse sit uenie largitor, et intra sanctorum societatem nos mittat per Christum Dominum nostrum. Per quem  omnia hec dona ille creauit, ille sanctificet et benedicat, et prestet nobis, ut per Christum, per quem facta sunt omnia, et in Christo, in quo facta sunt omnia, et cum quo facta sunt omnia, quia ceternus est Patri, semper gratias referamus Patri per omnia secula seculorum. Amen.

Preceptis salutaribus moniti. Christi preceptis, que salute sunt plena, quia ipse est salus eterna sumus ammoniti, et iussi, et diuina institutione formati, id est formam et exemplum a Christo Domino nostro accepimus, et ausi sumus orare, sicut ille docuit discipulos suos, et Patrem nostrum credimus in celis esse, qui nos creauit, et dicimus: Pater noster, qui es in celis. Christus dixit post resurrectionem suam ascendo ad Patrem meum et Patrem  uestrum. Aliter dixit Patrem suum, aliter Patrem nostrum. Patrem suum, quia proprius Filius; Filius est Patris ex substantia Patris ante omnia tempora genitus Patri ceternus. Pater noster est ideo, quia nos creauit in tempore, et nos Filii sumus sui adoptiui, et hereditatem celestem Patris nostri celestis possidere debemus, si operibus implemus, que perceptione fidei spopondimus. Celum a celando dicitur, eo quod celat diuina secreta. Aliter celum a celsitudine dicitur, eo quod altius sit rebus terrenis. Nos autem ideo dicimus Pater noster qui es in celis, ut credere nos ostendamus Patrem celestem; Et sicut Filii precepta Patris sui implere, et ad celum semper tendere desideremus. Sanctificetur nomen tuum, hoc est, ut nos digni  simus nomen sanctum eius tenere in cordibus nostris, ut sicut angeli sancti, qui in celo sunt, sciunt et intelligunt sanctitatem nominis eius, ita et nos, qui in terra sumus ipso adiuuante sanctitatem eius mereamur agnoscere, ut sicut in celo, ita et in terra sit nomen eius sanctificatum. Adueniat regnum tuum, hoc est, ut nos regnum eius et potentiam eius mereamur cognoscere, et ut iam propter nostra peccata diabolus non regnet super nos, sed ipsius regnum adueniat, sicut in Euangelio scriptum est: regnum Dei intra uos est. Fiat uoluntas tua sicut in celo et in terra, hoc est, ut eius uoluntatem sicut illi, qui in celo sunt, faciunt, ita et nos, qui in terra sumus faciamus. Terra a terendo dicitur,  eo quod pedibus teritur. Panem nostrum cottidianum da nobis hodie. Panis apud Grecos in nostra lingua omnis interpretatur, et nos oramus, ut omnipotens Pater omnem uictum spiritalem ac carnalem nobis largiri dignetur omni tempore. Et dimitte nobis debita nostra, sicut et nos dimittimus debitoribus nostris. Nihil enim iniuste facit, qui sibi debenti debitum requirit. Nullus sine debito inuenietur. Et ideo debemus debitoribus nostris debita dimittere, ut nobis omnipotens nostra dimittat, quia ipse dixit: Si non remiseritis unusquisque fratri suo de cordibus uestris, nec Pater uester celestis remittet uobis peccata uestra, et alibi: Auferentur de regno eius omnia scandala. Et iterum: Sacrificium non recipitur, si cum scandalo offertur, sed ante altare  dimitti iubetur, usque dum reconcilietur fratri suo, et tunc offerri mundo corde. Et ne nos inducas in temptationem, hoc est, ne intremus in temptationem illam, in qua diabolus nos temptat, et ei consentiamus, sed Dominus nos ipse defendat, ne inducamur in temptationem diabolicam. Quia si Deus nos dimittit, statim introducimur in laqueum diaboli, et ideo postulamus, ut ipse nos liberet a malo, hoc est ab omni impugnatione diabolica Libera nos, quesumus, ab omnibus malis preteritis, presentibus, et futuris, hoc est, postulamus, ut ipse nos ab omnibus malis liberet, qui nos bonos et mundos creauit, in quo nullum est malum. Preterita sunt, que iam ante peccantes commisimus, et ideo flagella sustinemus. Presentia sunt, que cottidie committimus.  Futura sunt, que adhuc diabolo suadente aduenire possunt. Et ideo oramus, ut ab omnibus liberemur, quia ante conspectum Dei nulla sunt preterita, nec futura, sed omnia sunt presentia. Intercedente pro nobis beata et gloriosa semper uirgine Dei genitrice Maria, et beatis Apostolis tuis Petro, et Paulo, atque Andrea. Inuocamus nobis in adiutorium genetricem Dei, que uirgo fuit, ante partum, uirgo in partu, uirgo post partum, et beatos Apostolos, qui nobis hec mysteria celebranda tradiderunt, ut intercedant pro nobis, quia nos ipsi digni non sumus de preteritis ac presentibus ueniam promereri, nec de futuris cautelam, nisi nobis eorum orationibus donetur. Iam orauimus, ut liberemur a malis, nunc oramus, ut predictis sanctis interuenientibus ipse  donet pacem propitius in diebus nostris, qui potens est a malo liberare. Pacem a temptatione diaboli ne inducamur in eam. Pacem a malis hominibus, ne patiamur flagella eorum, utpote misericordie tue adiuti, hoc est, ut Dei adiutorio adiuti; a peccato simus semper liberi, et ab omni perturbatione securi, hoc est, ut peccatis nostris dimissis, in presenti seculo ne perturbemur iterum precantes, nec in die iudicii eternam patiamur perturbationem per Christum Dominum nostrum. Pax Domini sit semper uobiscum. Christus est pax eterna, qui nos reconciliauit Patri per passionem suam, ne propter peccatum primi hominis in inferno detineremur. Hoc orat Sacerdos, ut illa pax cum populo permaneat, et  omnes concordes faciat, ut pacificati cum Christo mereamur in celo regnare, et ideo tunc facimus pacem antequam Corpus et Sanguinem Domini sumamus, ut concordiam inter nos habere ostendamus, et cum concordia Corpus et Sanguinem Domini nostri Iesu Christi in corpora nostra suscipiamus, quia sine concordia digni non sumus sanctam Communionem accipere, quia munera nostra, si discordiam habemus cum proximis nostris antequam reconciliemur, a Deo non recipluntur.

Tunc orat clerus cantando. Agnus Dei, qui tollis peccata mundi miserere nobis. Agnus dicitur propter innocentiam, quia nulli hominum uel bestiarum nocet, et dum ad uictimam ducitur occidentem se non ledit, sed occisorem suum post occisionem  suam reficit, ita et Christus nullum lesit, sicut Apostolus dixit: Qui peccatum non fecit, nec inuentus est dolus in ore eius. Sed post passionem suam conuersos persecutores suos multos per sanctam Communionem Corporis et Sanguinis sui refecit, et credentes fecit. Ipse tulit peccata mundi, quando ueniam peccatorum nobis dedit, quia ante passionem eius iusti et peccatores in infernum descenderunt, et in ueteri Testamento remissionem peccatorum nusquam legimus. Christus uero per penitentiam non solum ueniam peccatorum, sed etiam gaudium nobis promisit angelicum dicens: Gaudium erit coram angelis Dei super uno peccatore penitentiam agente. Ipsum Christum, qui est agnus Dei innocens, qui passus est pro salute mundi petimus,  ut misereatur nostri dicentes: Miserere nobis  . Nam et agnus in ueteri testamento Christus semetipsum obtulit Deo Patri, ut genus humanum per passionem suam liberaret a peccato, et ideo agnus Dei tunc canitur, quando Corpus et Sanguis Dni percipitur, ut omnes credamus, quia ipsius agni Corpus et Sanguis tunc sumitur, qui peccata mundi tulit moriendo et uitam eternam nobis donauit resurgendo iehsu Christus Dominus noster, qui cum Patre in unitate sancti Spiritus uiuit et regnat Deus per omnia secula seculorum, Amen. Et post Missam finitam dicit Diaconus ad populum: Ite Missa est. Diaconus grece, latine minister dicitur. Ille nuntiat populo, quod finite sunt preces, quia nullus antea exire debet de ecclesia, quam nuntiatum  sit de ministro. Et omnes respondeant: Deo gratias.

Primum in Ordine Misse Antiphona ad Introitum canitur. Antiphona enim grece, latine uox reciproca interpretatur. In quo genere cantionis duo  uicissim chori reciprocando melodiorum cantus alternant, uel unius uox reflexuose alteri reciprocaciterque respondet.

Introitum namque ab intreundo est dictum. Eo enim cantu ad sancte modulationis officia intratur; et tunc christiane religionis congregatio ecclesiam Dei intrans, ad ceteras officiorum laudes preparat se. Sicut enim inuitatorium dicitur ab inuitando cum inchoatur initium nocturnum, et dicitur uenite, ita Introitum ab intreundo, quando initiatur nocturnum. Antiphonam autem ad Introitum Celestinus natione Campanus Pontifex Rome constituit, ut ante sacrificium celebraretur. Quod ante non fiebat, nisi tantum Epistola Pauli recitabatur, et sanctum Euangelium. Inde Kyrieleison dicitur, quod ex greco  in latinum Domine miserere interpretatur. Sic et Christe eleyson, hoc est: Christe miserere. Ymnum uero angelicum id est Gloria in excelsis Deo tunc angeli cecinerunt, quando natus est Dominus. Que etiam Telesphorus Pontifex natione Grecus statuit, ut ante sacrificium psalleretur. Qui et constituit, ut in natale Domini per noctem Misse celebrarentur.

Deinde legitur Epistola Pauli. Paulum, omnibus notum est, Doctorem gentium esse. Et quia a Domino uas electionis fore meruit, idcirco idem dum corpore maneret, ex quo quasdam scribendo gentes ad tempus docuit. Inde nunc cottidie dum recitatur: omnium mentes fidelium fidei firme roborat soliditate. Post responsorium Gradale psallitur. Et dictum  responsorium, quod uno cessante, hoc ipsum alter respondeat. Gradale autem dicitur ab illorum distintione responsoriorum, quod hoc in gradibus psallitur. Cetera ubicunque uoluerit clerus. Deinde cantatur alleluia, quod ex hebreo in latinum laus Dei interpretatur. Ex duobus enim hebraice locutionis uerbis hoc unum est compositum nomen. Decem quippe nominibus apud Hebreos Deus uocatur, ex quibus ia, quod hic dicitur, unum est.

Ceterum hec in officio melodia a sanctis institutoribus sunt preposita, ut populus laudibus Dei insistens ad sancti Euangelii uerba, ut ad alia sacri mysterii officia attentior, sollicitiorque exsistat. Post hanc enim laudem lectio S. Euangelii legitur. Euangelium namque grece, latine bonum nuntium interpretatur.  Nullum enim nuntium melius potest esse, quam illud, quod nuntiat salutem totius seculi, et promittit eterni felicibus premia regni. Et bene conuenit post hanc melodie laudem, que proprie Dei nomine continetur eius sanctissima protinus uerba  legi, ut dulcedinis canore primum spiritus populi informetur. Postea boni nuntii, id est Euangelii auida auditurus gratulatione consoletur.

Offertoria, que in sacrificiorum honore canunt ecclesiasticus liber inditium est, ueteres cantare solitos, quando uictime immolabantur, sicut enim dicit: porrexit, inquit, Sacerdos manum suam in libationes, et libauit de sanguine uue, et fudit in fundamentum altaris odorem diuino et excelso principi. Tunc exclamauerunt filii Aaron in tubis productilibus, et sonauerunt, et auditum fecerunt magnam uocem in memoriam coram Domino. Non aliter et nunc in sonitu tube, id est, in uocis predicatione cantus accendimus. Simulque corde et opere laudes Domino declamantes iubilamus in alto; illo  scilicet uero sacrificio, cuius sanguine saluatus est mundus. Deinde post orationem secrete dicitur a Sacerdote: Dominus uobiscum. Sacerdos orat salutando populum pro clero et plebe, et clerus et plebs, ut participes sint pariter cum Domino reciprocaciter exorando respondent, et cum spiritu tuo; id est, ut mens et spiritus noster unum sint secundum Apostolum: psallam spiritu, psallam et mente, ipse pro illis, et illi pro illo, quia Apostolus docet: inuicem orare, ut saluentur. Et Dominus in Euangelio: Amen dico uobis, quia si duo, uel tres consenserint de omni re super terram, quamcunque petierint, fiet illis a Patre meo, qui est in celis. Iterum dicit Sacerdos: Sursum corda. Hic non solum plebem hortatur, ut ad Dominum erigat corda, uerum  etiam suum cor participare cum ipsis desiderando exorat. Et sicut illos optat sursum habere corda, et de celestibus cogitare dicente Apostolo: Nostra conuersatio in celis est. Et iterum, que sursum sunt querite, non que super terram, sic et ipse ima relinquens mente ad celestia cum ipsis tendat iuxta Psalmistam: Leuaui oculos meos. et Ad te leuaui oculos meos, qui habitas in celis. Hinc clerus exhortatione Sacerdotis roboratus respondet: Habemus ad Dominum; ac si diceret: Sicut ammonendo nos hortaris sursum erigere corda, sic exortationi tue facientes, attende ad Dnum habere profitemur. Gratias agamus Domino Deo nostro. Gratias enim Deo nobis agere optando imperat Sacerdos, qui ante professi sumus ad Dominum nos esse intentos. Dignum  et iustum est. Quid enim dignius, quam ut Deo gratias indesinenter agamus pro immenso dignationis eius dono, quo nos in mente dignatus est suos adoptare filios. Unde in consequentibus se Patrem a nobis permittit uocari. Et hec responsio plebis augmentum accumulat gratiarum actionis.


PRAEFATIO.

uere dignum, et iustum, et equum, et salutare. Contestatur uero Sacerdos fixe et ueraciter professionem populi, id est, gratias referre Deo esse dignum, qui nobis salutem indignis tribuit eternam. Dignum, hoc est meritum; et iustum, hoc est iure et ratione stans, ac solidatum, equum rectum et equale; et salutare, hoc est salubre, omnique salute plenum,  et medicabile. Nos tibi semper, et ubique gratias agere. Postquam autem profitetur se populus ad Dnum corda habere intenta. Conuersio uocis et mentis fit a Sacerdote ueluti presentialiter loquentis ad ipsum dicendo: Nos tibi semper et ubique gratias agere. Tunc enim digne Deo gratie concelebrantur, si ab omnibus humani generis fidelibus semper et ubique agantur. Semper iuxta Psalmistam benedicam Dominum in omni tempore, semper laus eius in ore meo. Et iterum: Laudabo Dominum in uita mea, psallam Deo meo quandiu ero. Et Apostolus: Sine intermissione orate: in omnibus gratias agite, et reliqua. Et ubique Psalmista dicente: In omni loco dominationis eius benedic anima mea Domino. Et quia etiam Deus ubique est, idcirco illi  ubique gratias referre debemus. Domine sancte Pater omnipotens eterne Deus. Dominus a dominando dicitur, iure enim illi hoc nomen proprie adhibetur, qui ipse potestatiue omnium dominatur creaturarum, in quo nomine omne genu flectitur celestium, terrestrium et infernorum. Et sicut Dominus a dominando, ita sanctus a sanctificando dicitur, quia ab ipso omnia sanctificantur. Pater, hoc non dicimus nostro merito, sed sola sue concessionis largitione, qui dum peccati serui essemus, et filii ire secundum Apostolum, liberi facti iustitie. Patrem, illum diligendo, eo iubente uocamus. Per Christum Dnum nostrum, grece enim Christus, latine unctus interpretatur. Unde in psalmo: Unxit te Deus tuus oleo letitie pre participibus tuis. Per Christum uero Dominum  nostrum. Omnes fideles gratias Deo Patri referunt mediatorem, ac mundi redemptorem, a quo cuncta creata et pereuntia, non nostris meritis, sed sola sua misericordia sunt recuperata. Et bene, sicut per ipsum nouem ordines angelorum distinctis uocabulis creauit dicens: Fiat lux, et facta est lux, ita etiam et per ipsum paterna maiestas merita uicissitudine ab angelis, id est, a nuntiis, et Archangelis, id est, Principibus angelorum conlaudatur, quia archon grece, latine Princeps dicitur. Et a Dominationibus, id est, Dominationibus supra predictos ordines adoratur. Per ipsum etiam unicum uerbum, id est, filium paternam diuinitatem tremunt Potestates. Celi celorumque uirtutes, id est, potestatem habentes, et uirtutem supra inferiores ordines. Ac  beata Seraphim. Seraphim quoque ardentes et incendentes interpretantur propter uicinitatem sanctissimi diuinitatis ignis, quia Deus noster ignis consumens est. Et ideo iuste ab ipsis per unicum uerbum socia exultatione Pater concelebratur. Cum ipsis uero supra dictis ordinibus angelorum et nostras, id est, hominum uoces, ut admitti iubeas, deprecamur. Ammittere enim per duo m, et admittere per d, suscipere est. Amittere uero per unum m absque d, hoc est dimittere. Hic iam coniungendo pars inferior chordarum superiori in concordatione celestis cythare, id est, concordis ecclesie, sociatur. Que spiritale ac nouum carnem eterno regi concinenti modulatione perstrepit. Unde Iohannes:  Et audiui uocem sicut uocem cytharizantium in citharis suis, et cantant canticum nouum. Duas quoque Deus creaturas, id est angelos et homines ad sibi debitum reddere famulatum ac dignum seruitium condidit, qui laudem illius dignam agerent, et placitam eius uoluntatem sensibiliter cum laudibus et gratiarum actionibus explerent. Per unigenitum Filium suum, per quem hi omnes ordines diuinam eius potentiam sine intermissione laudant, adorant, et tremunt, concelebrantque supplici confessione dicentes, id est precaria, humilique laude, unde Cassiodorus inquit: Confessionis enim nomen in diuinis Scripturis duplici modo intelligitur. Aliquando enim ad satisfactionem, et ad publicam sanabilemque proditionem per penitentiam pertinet, ut Apostolus:  Confitemini peccata uestra alterutrum, ut saluemini. Aliquando ad gratiarum actionem, ut in Euangelio: Confiteor tibi Domine Pater celi et terre. Hinc iterum Cassiodorus dicit: Confitentur enim, qui peccata deplorant. Et qui Domino gratias referunt, confitentur; sed et illud in lacrimis, istud in gaudio est. Illud in afflictione, istud in sancte mentis alacritate. Illud in tristitia, istud in exultatione. Illud in labore, istud in requie. Illud in timore istud in dilectione. Illud in luctu, istud in iocunditate. Illud in sorditate, istud in decore. Illud quiescit in indulgentia, istud permanet hic, et in futuro. Illud homines peccatores, istud homines sancti, et angeli gratulando et laudando confitentur. Ex quo intelligitur, sicut predictum est, quod nomen confessionis  duplici modo intelligitur, id est, aliquando fit Confessio ad salutis satisfactionem, et ad ploranda peccata. Aliquando ad gratiarum actionem, Deo gratias agendo, et eius nomen digne laudando; unde dicitur in psalmis: Confitemini Domino, quoniam bonus, et reliqua. Hic enim possumus intelligere de presenti loco, uerum dum sancti in hoc caduco uiuunt seculo, antequam inseparabili consortio celestis coniungantur chori, diuisis uariisque modis Dominum laudant. Hinc Augustinus: Laudant eum omnes angeli eius condigne, quorum cibus eternus est, cuius uita uiuunt, cuius eternitate et bonitate semper beate uiuunt. Laudemus Dominum nostrum, qui redemit, et fecit nos; laudant illi competenter, laudemus et nos obedientes. Illi laudant uidendo, nos credendo; illi  fruendo, nos petendo; illi capiendo, nos querendo; illi intrando, nos pulsando.


Sanctus, sanctus, sanctus.

Iuste enim, et rationabiliter istud nomen maiestati diuine ter decantatur, quia sanctus Pater dicente Filio ad eum: Pater sancte sanctifica eos in ueritate, quos dedisti mihi, quia tu sanctus es. De Filio autem per angelum ad Mariam dicitur: et quod nascetur ex te uocabitur sanctum. Filius Dei de Spiritu Patris et Filii dicit idem Filius discipulis suis: Accipite Spiritum sanctum, et cetera. Sed quamuis unicuique persone nomen inponatur sanctum, non tamen plurali numero tres sunt sancti, sed unus Deus sanctus; et sub trina repetitione una in tribus  personis sanctitas demonstratur; unde inquit Esaias: uidi Dominum sedentem super solium excelsum et eleuatum, et ea, que sub ipso erant, replebant templum, et Seraphim stabant super illud sex ale uni, et sex ale alteri, et clamabant alter ad alterum et dicebant: Sanctus, Sanctus, Sanctus Dnus Deus exercituum, plena est omnis terra gloria eius. Inde et Iohannes Euangelista in libro Apocalypsis scribit, se uidisse ante thronum Dei et agni uiginti quatuor animalia adstantia, et incessanter dicentia: Sanctus, sanctus, sanctus Dominus Deus Sabaoth, et reliqua. Sabaoth quoque hebraice latine exercituum siue uirtutum interpretatur; quia ipse est omnium creator et Deus, qui operatur per Filium una cum Spiritu sancto omnia in omnibus. Pleni sunt celi, hoc est  celestes ordines, in quibus Deus plenissime habitare dicitur. Et terra, id est, fideles adhuc per spem future beatitudinis in terra conuersantes. Gloria tua: illa enim gloria pleni sunt celi et terra, quam nascente Domino multitudo angelorum cantasse dicitur: Gloria in excelsis Deo, et in terra pax hominibus bone uoluntatis. Osanna in excelsis. Osanna in interpretationem lingue alterius in toto transire non potest, quia Osi saluifica interpretatur. Anna uero interiectio est, significans motum animi sub postulantis affectu. Osianna autem integre dicitur, quod nos uocali media litera, et corrupta, et elisa Osanna dicimus, sicut fit in uersibus cum scandimus Litera enim prima uerbi sequentis extremam prioris uerbi ueniens excludit; et dicitur hebraice Osanna, quod  interpretatur saluifica subaudiendo: ut populum tuum, ut totum mundum. Benedictus, qui uenit in nomine Domini. Adpropinquante Iesu Hierosolymis pueri Hebreorum sumentes ramos oliuarum obuiauerunt ei dicentes: Benedictus, qui uenit in nomine Domini, Osanna in excelsis. Sine intermissione etenim et nunc a fidelibus nomen eius in sancta illius ecclesia pronunciari debet, quia ab ipso spiritali benedictione, spiritales replentur, de qua Apostolus testatur: Benedictus Deus, et Pater Domini nostri Iesu Christi, qui benedixit nos in omni benedictione spiritali in celestibus in Christo Iesu Domino nostro.

Te igitur clementissime Pater per Iesum Christum Filium tuum Dominum nostrum. Recte per Iesum  Christum Deus, et iam Pater supplicatur, quia per ipsum omnia facta sunt, et sine ipso nichil factum est. Et quia per ipsum saluati sumus, dignum est etiam, ut per ipsum Patrem, a quo genitus est, imploremus. Supplices, id est humiles, rogamus et petimus, uti accepta habeas; uti prout accepta habeas, id est placabiliter accipias, et benedicas hec dona, hec munera, hec sancta sacrificia inlibata. Donum dantis est munus accipientis, quia illud a dando, hoc a muniendo dicitur. Tamen proprie dona dicuntur, que Deo dantur. Munera autem hominum sunt, quia manibus dantur, et accipiuntur. In hoc tamen loco et dona, et munera Deo offeruntur. Sacrificia, id est, sacra facta, quia prece mystica consecrantur in  memoriam pro nobis dominice Passionis. Unde ab hoc, eo iubente, corpus et sanguinem dicimus. Quod dum fit ex fructibus terre sanctificatur, et fit Sacramentum operante inuisibiliter Spiritu Dei, cuius panis et calicis Sacramentum Greci eucaristiam dicunt, quod latine bona gratia interpretatur. Et quid melius Corpore et Sanguine Christi? Inlibata, hoc est incontaminata, et omni immunditia carentia; inlibata etenim tunc sunt sacrificia, si de propriis puro corde dantur, et iusto labore adquiruntur. Inprimis, que tibi offerimus pro ecclesia tua sancta catholica. Primo enim omnium pro ecclesia sancta offerre debemus mente pura ac toto digne deuotionis affectu, ut semper dilatetur, et munitione Christi firmata stabilis in pace perseueret. Catholica autem  dicitur uniuersatis, quia grece catholicon, latine uniuersalitas dicitur, quam pacificare, id est in concordia manere, sicut dicitur: Quia duos condidit in se unum nouum hominem faciens pacem. Pacem his, qui longe, et pacem his, qui prope. Custodire, quia est custos, sicut est custos, qui de nocte; et nisi Dominus custodierit ciuitatem, in uanum uigilat, qui custodit eam. Adunare, id est, unam per fidem facere, quia una est columba, id est, una ecclesia. Et licet septem in Apocalipsi scribantur, una tamen est septiformi Spiritu plena. Salomon enim dicit: Sapientia edificauit sibi domum, excidit columnas uII. quas septem Apostolus unam dicit ecclesiam Dei uiui, que est columna et firmamentum ueritatis. Et regere digneris, id est, tuo monimine, ac gubernatione firmare.  Toto orbe terrarum, una cum famulo tuo Papa nostro N. Quia enim ipse uice apostolica caput est ecclesie, ideo primus nominatur in hac prece. Et antistite nostro. Antistes dicitur, quod ante stat, eo quod presit ceteris ordinibus. Et dignum est, ut pro eo Sacerdotes nominatim exorent, in cuius parochia, et sub cuius gubernatione reguntur.

Memento Domine famulorum famularumque tuarum. Famuli a famulando dicti, id est a seruiendo, eo quod famulatum cuicunque impendunt. Et omnium circum adstantium. Sunt nonnulli, qui putant, non pro his tunc orari, qui forte aut infirmitatis causa, aut aliqua interueniente necessitate sedent, sed adstantium dicit ad presens consistentium, et in fide ac spe permanentium, sicut Apostolus  dicit: uigilate, et state in fide, et stabiles estote, atque immobiles. Quorum tibi fides cognita est, et nota deuotio. Deo enim nichil est incognitum, quia scrutator est cordium: Dominus enim nouit cogitationes hominum. Qui tibi offerunt hoc sacrificium laudis iuxta Apostolum: quicquid agere debetis, omnia in laudem Dei facite, ut et Deus laudetur in uobis. Pro se suisque omnibus, id est, et pro se ipsis, et pro omnibus, qui ad se pertinent. Pro redemptione animarum suarum, pro spe salutis, et incolumitatis sue. Per oblationem enim illius sacrificii anime redimuntur a uitiis, et saluantur per spem salutis eterne. Tibi reddunt uota sua. uota dicuntur uoluntarie data, unde Psalmista: uouete et reddite Domino  Deo uestro omnes, qui in circuitu eius offeretis munera. Aeterno Deo uiuo et uero. Aeterno, quia nec initium habuit, nec fine claudetur. Deo uiuo: uiuum eum dicit, quia ipse est uita, et ab eo omnia uiuificabuntur. uero: quia uerax est, et non fallit. Communicantes, id est, communiter participantes. Et memoriam uenerantes, uenerabiliter memoriam habentes. Inprimis gloriose semper uirginis Marie. Eius memoriam primum Sacerdos facit, quia per eam salus omnibus nobis aduenit. Semper uirginis dicit, quia beata uirgo Maria ante partum, et uirgo in partu, et post partum uirgo incorrupta permansit. Genitricis Dei, et Dni nostri Iesu Christi. In horum duorum uocabulo nominum in Dei, et Domini ostendit beatam Mariam Deum genuisse, et hominem.  Sed et beatorum Apostolorum, ac Martyrum tuorum. Post memoriam Dei genitricis, horum memoriam facit Sanctorum, qui ecclesie Petro commisse primum presules exstiterunt, post illos reliquos omnes, dicens: et omnium Sanctorum tuorum, et reliqua. Non enim nostris precibus et meritis, Dei meremur auxilium, sed sanctorum intercessionibus, si nostrum digne oblatum fuerit sacrificium. Et hoc non nisi per Christum Dominum nostrum a quo omnia fiunt, et per quem omnia facta sunt. Hanc igitur oblationem seruitutis nostre, sed et cuncte familie tue. Istam oblationem Sacerdotes sue seruitutis dicunt, quia quicquid ad huius pertinet mysterii celebrationem, per eorum dispensatur ministrationem. Et non solum dicit seruitutis nostre, uerum cuncte familie  tue; quia quamuis per eorum ministerium celebretur, non solum pro se, sed et cuncta Dei familia immolatur. Quesumus Domine, hoc est precamur, ut placatus accipias, id est non nostri attendas reatus culpam sed tua miseratione placabiliter concedas ueniam. Diesque nostros in tua pace disponas. Hoc primum non dicebatur, sed a Gregorio Papa uiro eruditissimo postea additum est. Quod omnes incessanter petere debemus, ut quamdiu in hoc peregrinamur seculo, dies nostri gubernentur a Deo. Quid enim est aliud dies nostros eum in pace disponere, nisi ab eterna damnatione nos eripere, et in electorum suorum nos congregatione sociare, et hoc per illum per quem, et a quo cum Patre omnia facta sunt. Quam oblationem tu Deus in omnibus quesumus  benedictam benedictione spiritali confirmatam; Adscriptam, mense celesti adsignatam. Ratam, tibi firmiter solidatam. Rationabilem, acceptabilemque facere digneris. Rationabile est, cum ratione actum. Et inde si rationabiliter ac digne oblatio efficitur, tunc Deo acceptabilis habetur. Ut nobis Corpus et Sanguis fiat dilectissimi Filii tui Domini nostri Iesu Christi, id est, ut nos efficiamur corpus eius, et nobis diuinitus tradat in ministerio diuine gratie panem, qui de celo descendit, ut sicut uisibili pane, et potu reficitur corpus, ita et inuisibili animus noster recreetur ac potetur, ne lassescat in itinere huius solitudinis. Quid enim est, quod in panem, et uinum Dominus corpus suum transfigurare uoluit? nisi quia  panis ex multis conficitur granis, et uinum ex multis uuarum racemis exprimitur, sic et Ecclesia, que est Corpus Christi ex multis gradibus et etatibus, et personis, et linguis congregatur in unam fidem. Eisdem quippe materiis Dominus se ipsum ostendit dicens: Ego sum panis uiuus. Et infra: Ego sum uitis uera. Et ideo in easdem materias, unde cor hominis confirmatur, et letificatur dicente Psalmista: panis cor hominis confirmat, et uinum letificat. Corpus suum Dominus transfigurauit, ut quamdiu illud adsumpserimus leti, et firmi maneamus, et ipse in nobis, ipso promittente: qui manducat carnem meam, et bibit sanguinem meum in me manet, et ego in eo. Dilectissimus Filius dicitur, quia, quamuis multi sunt Filii, gratia tamen, non  natura. Iste solus naturaliter est Filius Patre attestante, qui dicit: Hic est Filius meus dilectus, in quo mihi bene complacui. Dominus Deus, quia solus cum Patre, et Spiritu sancto dominatur, et diuino cultu colitur. Christe Iesu, hec nomina sunt diuine gratie sue; unum tamen hebreum, id est iehsu, quod interpretatur Saluator. Unde dicitur: Saluum faciet populum suum a peccatis eorum. Alterum grecum, id est, Christe, unde iam superius dictum est. Qui pridie, quam pateretur. Pridie dicitur, quasi pre die, id est, ante diem, qua per passionem occideretur. Accepit panem in sanctas ac uenerabiles manus suas. In hoc pane quis alius, nisi ille panis uiuus designatur, qui de celo descendit. Et eleuatis oculis in celum, ad te Dnum Patrem  suum omnipotentem. Oculos eleuauit in celum, ut ostenderet nobis in omnibus, que agimus, nichil querere terrenum; et ut sciamus inde nobis omne uenire bonum. Tibi gratias agens benedixit. Exemplum nobis donans, ut in omnibus, que bene gerimus, Deo gratias semper agamus. Fregit, dedit discipulis suis. Quid aliud significat in fractione huius panis, nisi quia corpus suum manducabile prebuit nobis. Simili modo postquam cenatum est, id est, postquam ille ueteris testamenti agnus comestus est. Quod dicit simili modo, non aliud est, nisi sicut fecit primum de pane, sic per omnia fecit, et de calice. Sicut illum gratias agendo benedixit frangens ad manducandum, sic et hunc benedicendo tradidit discipulis ad bibendum dicens: Accipite, et  bibite ex eo omnes; hic enim calix Sanguinis mei noui. et eterni testamenti. Quod autem dicitur hic calix noui testamenti; ad discretionem ueteris legis dicitur dicente Moyse: Hic est sanguis, quem mandauit ad nos Dominus. Misterium fidei, qui pro uobis effundetur. Quia dicitur, nisi manducaueritis carnem Filii hominis, et biberitis eius sanguinem, non habebitis uitam eternam. Hec quotiescunque feceritis, in mei memoriam facietis. Unde Apostolus: Quotiescunque, inquit, manducatis panem hunc, et calicem bibitis, mortem Domini adnuntiabitis donec ueniat. Unde et memores sumus Domine nos serui tui, sed et plebs tua sancta Christi Filii tui Domini Dei nostri. Hic Sacerdotes admonitione Christi imbuti,  memores illius se esse profitentur, quia ipsis celebratio sacrificii huius commissa est ad consecrandum. Deinde subditur, sed et plebs tua, ut intelligamus non solum Sacerdotibus dignum esse memoriam Christi uenerari, sed et generaliter omnibus, plebs Christi uocatis, quia pro cunctis Christus mortuus est, et resurrexit, et ad celos uictor ascendit. Ipsa etenim sancta dicitur, quia per mysterium sacri baptismatis est abluta. Et iuste adiicitur tua, quia Filii sui Domini nostri Iesu Christi proprio cruore est redempta. Tam beate passionis, nec non et ab inferis resurrectionis, sed et in celos gloriose ascensionis. Horum ergo omnium sumus memores, quia per hec nos credimus esse saluatos. Et idcirco offerimus preclare maiestati tue de tuis donis ac  datis, Hostiam puram, Hostiam sanctam, Hostiam immaculatam. Panem sanctum uite eterne et Calicem salutis perpetue. Hostie apud ueteres dicebantur sacrificia, que fiebant, antequam ad hostem pergerent. Nunc autem Domine Hostiam puram, id est, omni fermento malitie et nequitie carentem maiestati tue corde puro offerimus, quia sicut illi auxilium a te credebant impetrare uictorie, ita et nos per Corpus Filii tui, qui est uera hostia salutem nostrarum nobis credimus promereri animarum. Hostiam sanctam, id est, celesti dono per assumptionem Corporis Domini nostri Iesu Christi sanctificatam. Hostiam immaculatam, quia ipse sine macula peccati ex Maria uirgine natus, et cruce suspensus, redeundo ad celos ascendit. Panem sanctum uite  eterne offerimus, quia uitam, quicunque eum acceperunt, percipient indeficientem, ipse est enim panis uiuus. Et Calicem salutis perpetue. Si uero calicem Domini condigne sumpserimus, salutem anime semper manentem habebimus. Supra que; subauditur munera, propitio ac sereno uultu respicere digneris, hoc est, misericordi et claro percipere. Et accepta habere, sicuti accepta habere dignatus es munera pueri tui iusti Abel, et sacrificium Patriarche nostri Abrahe, et quod tibi obtulit summus Sacerdos tuus Melchisedech, sanctum sacrificium immaculatam hostiam. Abel namque de primogenitis quicquid optimum duxit, ac de adipibus gregis sui, et iusto labore adquisitis. Hoc Deo cum intimis cordis amore, ac tota mentis deuotione optulit.  Ideoque Deus ad munera eius sereno uultu respexit. Abraham uero uoci Domini obediens filio suo non pepercit propter eum, sed immolare eum uoluit, ideoque reputatum est ei ad iustitiam. Melchisedech summus Sacerdos primum panem et uinum typice Domino obtulit. Quam figuram postea Christus, qui est uerus Sacerdos in eternum corpus suum et sanguinem offerendo Deo Patri adimpleuit. Dixit enim discipulis suis, dans eis panem et calicem: hoc est Corpus meum; et hic est Calix Sanguinis mei, qui pro multorum redemptione effundetur. Cum omni ergo puritate mentis implorare omnipotentem Deum debemus, ut sicut, horum trium munere placatus,  respexit, ita etiam per suam misericordiam respicere dignetur et nostra.

Supplices te rogamus omnipotens Deus, iube hec perferri per manus angeli tui in sublime altare tuum in conspectu diuine maiestatis tue. Incessanter enim nobis, et cum summa humilitate postulandum est, ut sacrificia, que a nobis in hoc corporali altare offeruntur, et per manus Sacerdotum consecrantur, ab angelo in presenti adsistente sancto suscipiantur, per manusque illius sanctas in sublime altare Dei. Idem in presentiam paterne maiestatis, quam nec oculus uidit, nec auris audiuit, nec in cor hominis ascendit, perferantur. Ut quotquot ex altaris participatione sacrosanctum Filii tui Corpus et Sanguinem sumpserimus, omni benedictione celesti et gratia repleamur,  per Christum Dnum nostrum. Semperque Deum Patrem exorare debemus, ut quotquot Corpus et Sanguinem proprium in commemorationem Filii sui Domini nostri Iesu Christi fideliter sumimus, illius benedictione ac gratia repleti, celesti eius nos largiflua pietate non nostris meritis agnoscamus esse saluandos.

Nobis quoque peccatoribus, famulis tuis de multitudine miserationum tuarum sperantibus partem aliquam et societatem donare digneris. Hic petitur, ut nobis indignis cum sanctis suis, et electis gloriam tribuat. Miserationes dicuntur, quia nouit compati uulneribus nostris, et medicamentum dat. Et hec tamen tantummodo sperantibus promittuntur, quia nichil ualent sine spe, sicut namque per pedes corpus  ambulat, sic et mentes bonorum per spem ad celestia proficiscuntur. Cum tuis sanctis Apostolis, et Martyribus cum Ioanne, Stephano, Mathia, Barnaba, Ignatio, Alexandro, Marcellino, Petro, Felicitate, Perpetua, Agatha, Lucia, Agne, Cecilia, Anastasia, et cum omnibus Sanctis tuis, intra quorum nos consortium non estimator meriti, sed uenie quesumus largitor admitte, per Christum Dnm nostrum. Ideo presumit rogare Deum sacerdos nobis dari partem cum Sanctis, quia nichil resistit uoluntati Dei. Non enim meritis uocamur ad regnum Sanctorum, sed sola bonitate Dei, per Xpm Dnm nostrum, qui factus est mediator, quem aduocatum habemus apud Patrem. Cuius pietate ac beata passione reconciliati  sumus Patri. Per quem hec omnia bona Dne semper creas. Creat ac condit Pater per Filium, ut in mysterio gratie diuine nobis traditur corpus et sanguis. Sanctificas, ut et nos sanctificemur per sanctum sacrificium. uiuificas. uiuificatur sancta oblatio panis et uini, quatinus diuinis mysteriis acceptis, uita eterna tribuatur fidelibus. Bona scilicet Dni creature, que nobis largiuntur, sanctificata sunt, quia nos sanctificant. uiuificata: per que prestatur uita beata. Benedicta: per que benedictio corporis et sanguinis datur nobis. Per ipsum, et cum ipso, et in ipso, est tibi Deo Patri omnipotenti in unitate Spiritus sancti omnis honor et gloria. Est honor et gloria Patri, sed cum Filio, per quem omnia creauit, cum quo cuncta cepit facere, et in quo sunt omnia  perfecta. Honor et gloria est Patri, et Filio, sed cum Spiritu sancto, per quem uiuificatur, et sanctificatur, que ex ipso, et per Filium facta noscuntur. Per omnia secula seculorum. Secula seculorum dicuntur, sicut sancta sanctorum; hoc est, per eterna secula. Per quem uiuit, et regnat Pater, uiuit, ac regnat Filius, uiuit, et regnat Spiritus sanctus. Amen, id est uox fidelium, et credentium in trinitatem et unitatem. Amen hebreum est, quod ab aliquibus interpretibus interpretatur uere et fideliter, ab aliis, uere fiat.

Oremus, preceptis salutaribus moniti. Preceptis enim salutaribus, id est, Dni Saluatoris, qui nos sine nostris meritis saluauit, moniti sumus; ipso attestante discipulis suis: sic enim orabitis: et  diuina institutione formati audemus dicere. Si uero eius monitis et diuina institutione formati fuerimus, recte dicere audebimus nobis ab ipso predictam orationem subsequentem. Pater noster, qui es in celis. Hec uox libertatis est. Patrem inuocamus, qui nos creauit, quia omnes ab uno creati sumus Deo. Sanctificetur nomen tuum. Num quod non semper sanctificatum fuit nomen Dni, oramus, ut in nobis sit sanctificatum nomen eius. Adueniat regnum tuum. Regnum Dei semper fuit. Oramus, ut in nobis non regnet diabolus, neque uitia, sed regnum Dei sit in nobis. Fiat uoluntas tua sicut in celo et in terra; ut efficiatur uoluntas Dei in nobis in timore consummemur angelorum, ut simus in societate, nos terreni, supernorum ciuium. Panem nostrum cottidianum da  nobis hodie, id est panem supersubstantialem, de quo pane Dns dixit: Ego sum panis uiuus, qui de celo descendi, ut de sancto altari reficiamur corpore Xpi. Et dimitte nobis debita nostra, sicut et nos dimittimus debitoribus nostris. Ecce remissionem dicimus, quod in Euangelio Dns dicit: Si non remiseritis peccata hominum, nec Pater celestis dimittet peccata uestra. Et ne nos inducas in temptationem, ne nos dimittas incidere in temptationem diaboli. Sed libera nos a malo, a diabolo, et malis hominibus.

Libera nos quesumus Dne ab omnibus malis preteritis, presentibus, et futuris. Et hoc etiam nobis postulandum, et supplici prece omnipotens Deus a nobis exorandus est, ut nos a presentibus, id est  nunc instantibus malis eripiat, et secundum suam largifluam misericordiam a preteritis, ne ad illa referamur, liberet: et a futuris ipso auxiliante secernat, qui est agnitor presentium, preteritarum, futurarumque rerum. Et intercedente pro nobis beata et gloriosa semper uirgine Dei genitrice Maria, et sanctis apostolis tuis Petro et Paulo, atque Andrea. Da propitius pacem in diebus nostris, ut ope misericordie tue adiuti, et a peccato sumus semper liberi, et ab omni perturbatione securi. Beata ergo Dei genitrix, que meruit uirgo esse in partu, uirgo post partum, primum humillima postulatione imploranda est, ut ipsa intercedat pro nobis ad Patrem, Filiumque, ex se secundum carnem natum. Postque Dei  apostoli Petrus et Paulus atque Andreas primi ecclesie doctores sunt flagrandi, ut ipsis intercedentibus, pax in diebus nostris Christo propitio detur nobis, ut misericordie sue auxilio circumdati, mereamur esse ab his liberi, et ab omni perturbatione noxia corpus, et sanguinem Xpi sumamus securi, quia non nostra uirtute speramus nos ab hisdem liberari, sed magis credimus per illorum intercessionem saluari. Per Xpm Dnm nostrum. Et reliqua. Hec quoque redemptio ac liberatio per Xpm Dnm nostrum, qui cum Patre uiuit et regnat in secula seculorum esse debet, quia per ipsum et cum ipso et in ipso facta sunt omnia, sine quo factum est nichil, in quo uiuimus, mouemur, et sumus.

Deinde Sacerdos pacem populis habendam denuntiat  dicendo: Pax Domini sit semper uobiscum. Et clerus, et plebs in eadem concordia respondendo subiungit: Et cum spiritu tuo. Dignum etenim est, ut post tanti sacramenta celebrata mysterii, et post corpus, et sanguinem Dni nostri Iesu Xpi consecratum, pax accepturis prenuntietur, quia ipse est, quem sumimus, pax nostra, qui fecit utraque unum, ipso attestante discipulis: Pacem relinquo uobis, pacem meam do uobis. Et iterum: Pacem habete intra uos.

Post pacem autem omnibus fidelibus in ecclesia Dei peractam, iuste illius corpus, et sanguis a dignis percipitur, qui est pax uera, et in quo falli non potest. Quia a non nisi pacificis, et in concordia manentibus Corpus et Sanguis Dni nostri Iesu Xpi  digne percipitur, Scriptura attestante: Quicunque comederit Carnem Dni, et biberit eius Sanguinem iniuste, iudicium sibi manducat, et bibit.

Agnus Dei uero, dum Corpus, et Sanguis Xpi sumitur, a clero modulando decantatur, quia ipse  est uerus agnus sine macula Ioanne dicente: qui tollit peccata mundi. Et dum ipse a fidelibus percipitur, dignum est, ut communio sacramenti modulationis lenitate aures accipientium mulceat, ut ociosa queque minus recordari, ac eis delectari ad hanc uocem intenti ualeant, cordaque eorum ad conpunctionem eius amoris, que accipiunt, excitentur.

Deinde orationes a sacerdote sacre communionis peraguntur, et benedictio super populum, ut a nobis digne percepta stabiles in fide, et mundo corde maneamus, et nobis salutem animarum et corporum habere credamus. Per Dnm nostrum Iesum Xpm, qui cum Patre uiuit, et regnat Deus una cum Spiritu sancto in secula seculorum amen. Deinde a diacono populo pronuntiatur dicendo: Ite missa est. Missa  enim dicitur, eo quod tempore sacrificii catecumeni foras mittuntur. Postea uero a clero respondetur: Deo gratias, quia in huius Misse celebratione Augustino attestante: primum fiunt obsecrationes, deinde orationes, et interpellationes, nec non gratiarum actiones. Obsecrationes namque, id est, precationes dictas accipimus, quas facimus in celebratione sacrificiorum, antequam illud, quod in Dni mensa est, incipiat benedici, quam totam petitionem fere omnis ecclesia Dominica oratione concludit. Orationes aguntur, dum sancta oblatio benedicitur, et ad distribuendum preparatur. Interpellationes uero, siue ut aliqui codices habent, postulationes fiunt, cum populus benedicitur. Tunc enim antistites uelut aduocali susceptos suos per manus  impositionem misericordissime offerunt potestati. His enim paractis, et participato tanto sacramento gratiarum actio cuncta concludit, quam in his etiam uerbis ultimam commendauit Apostolus.



KALENDARIA ET MARTYROLOGIA ANTIQUA.






KALENDARIUM FLORIACENSE.




IANUARIUS.


    Kal. Ianuarias. CIRCUMCISIO DOMINI.
    uIII. Idus. EPIPHANIA DOMINI NOSTRI IESU CHRISTI.
    Iu. Idus. Natale beati Pauli primi eremiti.
    Idus. Ian. Depositio Hilarii Pictauiensis.
    XIX. Kal. Februar. Natale S. Felicis.
    XuII. Kal. Natale S. Marcelli.
    XuI. Kal. Depositio S. Antonii.
    Xu. Kal. Natale S. Prisce.
     XIII. Kal. Natale S. Sebastiani.
    XII. Kal. Natale S. Agnes de passione.
    XI. Kal. Natale S. uincentii.
    u. Kalend. Natale S. Agnes de natiuitate.





FEBRUARIUS.

    Iu. Nonas. Purificatio B. Marie.
    II. Nonas. Autissiodori depositio corporis S. Alexandri pape. Fidicula.
    Nonas. Febr. Natale S. Agathe.
     XuI. Kalendas. Martii. Natale S. ualentini.
    XIu. Kal. Natale S. Iuliane.
    uI. Kal. Natale S. Matthei [l. MATHIAE] apostoli.





MARTIUS.

    uII. Idus. Natale SS. XL martyrum.
    Iu. Idus. Natale S. Gregorii pape.
    XIII. Kal. DEPOSITIO DOMNI CUDBERCHTI EPISCOPI.
    XII. Kalend. DEPOSITIO S. BENEDICTI.
    uIII. Kal. Annuntiatio archangeli ad sanctam Mariam.
    uI. Kal. RESURRECTIO DOMINI NOSTRI IESU CHRISTI.





APRILIS.

    u. Idus. Septem uirginum que in unum meruerunt coronas.
    XuIII. Kalendas Maias. Natale SS. Tiburtii et ualeriani  et Maximi.
    IX. Kal. Natale S. Georgii martyris.
    uII. Kal. Letania maior ad S. Petrum et S. Marci euangeliste.
    Iu. Kal. Natale S. uitalis Martyris.





MAIUS.

    Kalendas Maias. Natale S. Philippi apostoli. Autissiodori Amatoris episcopi.
    Nonas Maii. Inuentio S. Crucis, et passio SS. Alexandri pape cum sociis suis.
    uIII. Idus. Natale S. uictoris martyris.
    uI. Idus. Natale S. Gordiani martyris.
    Iu. Idus. Natale S. Pancratii martyris.
    II. Idus. Natale S. Hisidori.
    XuI. Kal. Iunii. Autissiodori passio sancti Peregrini  episcopi et martyris primi ciuitatis ipsius.
    XIu. Kal. Natale S. Pudentiane. Autissiodori dedicatio ecclesie S. Stephani senioris.
    XIII. Kal. Natale S. Bassille.
    uIII. Kal. Natale S. Urbani pape.
    uII. Kal. Bede presbyteri depositio.
    III. Kal. Natale S. Felicis pape.
    II. Kal. Natale S. Petronelle.





IUNIUS.

    uI. Idus Iunii. Natale S. Medardi.
    u. Idus. Natale SS. Primi et Feliciani.
    Iu. Idus. Natale S Barnabe.
    XuI. Kal. Iulii. Natale S. uiti.
    Xu. Kal. Natale SS. Diogeni et Blasti.
    XIu. Kal. Natale SS. Marcellini et Marci.
     XIII. Kal. Natale SS. Geruasii et Protasii.
    X. Kal. Natale S. Iacobi apostoli.
    uIII. Kal. Natale S. Iohannis Baptiste.
    uI. Kal. Natale SS. Iohannis et Pauli.
    Iu. Kal. Natale S. Leonis pape.
    III. Kal. Natale beatorum apostolorum Petri et Pauli.





IULIUS.

    uI. Nonas. Natale SS. Processi et Martiniani.
    II. Nonas. Octauas apostolorum.
    uI. Idus. Natale Septem Fratrum.
    u. Idus. Aduentus beatissimi Benedicti abbatis. Idus. Natale S. Cyrici.
    uIII. Idus. Natale Iacobi apostoli, fratris Iohannis.
     Iu. Idus. Natale SS. Felicis, Simplicis, Faustini et Beatricis.
    III. Idus. Natale SS. Abdo et Senne.
    II. Natale sancti Germani episcopi et confessoris.





AUGUSTUS.

    Kalendas Augustas. Natale Machabeorum
    Iu. Nonas. Natale S. Stephani pontificis.
    uIII. Idus. Natale S. Xisti pape, et SS. Felicissimi et Agapiti.
    Iu. Idus. Natale S. Laurentii.
    III. Idus. Natale S. Tiburtii.
    XuIII. Kal. Septembris, Assumptio S. Marie.
    Xu. Kal. Natale S. Agapiti.
    XI. Kal. Natale S. Timothei.
    uIII. Kal. Natale S. Bartholomei apostoli.
     u. Kal. S. Augustini episcopi. Autissiodori Translatio corporis S. Germani episcopi.
    Iu. Kal. Passio S. Iohannis Baptiste.





SEPTEMBER.

    uI. Idus Septembris. Natale S. Marie.
    III. Idus. Natale SS. Proti et Iacinthi.
    XuIII. Kal. Octembres. Natale SS. Cornelii et Cypriani. Et exaltatio S. Crucis.
    XI. Kal. Natale S. Matthei apostoli.
    X. Kal. Passio Mauritii et uI M DCLX. Autissiodori acceptio corporis S. Germani ab Italia.
    uIII. Kal. Conceptio Iohannis-Baptiste.
    u. Kal. Natale SS. Cosme et Damiani.
    III. Kal. Dedicatio basilice archangeli Michelis.
    II. Kal. Natale S. Hieronymi presbyteri.





OCTOBER.


    Kalendas Octembris. Natale S. Remedii.
    u. Nonas. Passio duorum Heuueddorum.
    uII. Idus. Natale SS. Marcellini et Genui.
    uI. Idus. DEPOSITIO DOMNI PAULINI EBROICENSIS [l. EBORACENSIS] EPISCOPI.
    Xu. Kal. S. Luce euangeliste.
    u. Kal. Natale apostolorum Simonis et Iude.





NOuEMBER.

    uI. Idus Nouembris. Natale sanctorum Iu Coronatorum.
    III. Idus. Natale S. Martini episcopi.
    Idus, Autissiodoro exceptio corporis SS. Alexandri pape et Crisanti.
    X. Kal. Decembris. Natale S. Cecilie.
     IX. Kal. Natale S. Clementis.
    uIII. Kal. Natale S. Crisogoni.
    III. Kal. Natale S. Saturnini et S. Crisanti.
    II. Kal. Natale S. Andree apostoli.





DECEMBER.

    II. Nonas Decembr. S. Benedicti abbatis
    III. Idus. Natale S. Damasi pape.
    XuI. Kal. Ian. Natale S. Ignatii martyris.
    XII. Kal. Natale Thome apostoli.
    X. Kal. Natale S. Eugenie.
    uIII. Kal. Natale Domini nostri IESU CHRISTI.
    uII. Kal. Natale S. Stephani martyris.
    uI. Kal. Natale S. Iohannis euangeliste.
    u. Kal. Natale S. Innocentium.
    II. Kal. Natale S. Suilestri pape.







KALENDARIUM ANTIQUISSIMUM.






[NOTA.]

. . . Continet hic Codex  seculi IX ineuntis, characteribus ferme quadratis exaratus, preter computi ecclesiastici libros duos, et alia monumenta astronomica, Kalendarii fragmentum initio prefixum. Hoc cum clarissimo Leonardo Ximenes S. I. presbytero ignotum fuerit in sua ad Florentinum Gnomonem historica introductione, impressa Florentie typis regiis anno 1767, et aliorum recentiorum exactam notitiam exhibet, uisum est integrum exhibere; licet enim, quod maxime dolendum, dimidia fere parte mutilum sit, quod superest tamen, non paruo usui astronomicis obseruationibus esse poterit.

Incipit Kalendarii fragmentum a die sexta mensis Iunii hoc pacto:


t cn c

uIII. Idus.
u d 	uII.
a e 	uI.
b f 	u. Nat. Primi, et Feliciani.
c g 	IIII.
d a 	III.
e b 	II. Nat. Basilidis, Nazarii et Naboris.
f c 	Idus. Ultimum Pentecosten .
g d 	XuIII. KAL. IUL.
h e 	XuII. Nat. sancti uiti mart.
i f 	XuI.
k g 	Xu. Sol in Cancrum 
l a 	XIIII. Nat. sanctorum Marcelli et Marcelliani.
m b 	XIII. Nat. sanctorum Geruasii et Protasii.

XII. Solstitium .
o d 	XI.
p e 	X.
q f 	uIIII. uigilia sancti Ioannis.
r g 	uIII. Natiuitas sancti Ioannis.
s a 	uII. Xmus Aegyptiorum mensis Episi .
t b 	uI. Nat. sanctorum Ioannis et Pauli.
a c 	u.
b d 	IIII. Nat. sancti Leonis pape.
c e 	III. Nat. apostolorum Petri et Pauli.
d f 	II. Nox h. uI, d. XuIII   .




MENSIS IULIUS D. XXXI 

f as fm f
a l 	d sept. d sol. g d  .
e g 	KAL. IUL.

uI. NON. Nat. sanctorum Processi et Martiniani.
g b 	u.
h c 	IIII.
i d 	III.
k e 	II.
l f 	NON.
m g 	uIII. ID.
n a 	uII.
o b 	uI. Nat. septem Fratrum.
p c 	u.
q d 	IIII.
r e 	III.

II. Dies caniculares .
t g 	IDUS. Sancti Quirici.
u a 	XuII. KAL. AUG.
a b 	XuI.
b c 	Xu. Sol in Leonem  sancti Mame.
c d 	XIIII.
d e 	XIII.
e f 	XII. Nat. sancte Praxedis.
f g 	XI. Nat. sancti Apollinaris.
g a 	X. Aquilee occasus .
h b 	uIIII. Acsias oritur , sea postea expunctum fuit.
i c 	uIII. Nat. sancti Iacobi Ap., fratris Ioannis.
k d 	uII. XIImus. Aegyptiorum mensis Mesore 
l e 	uI.

u. Nat. Simplicii, Faustini et Beatricis.
n g 	IIII. Nat. Felicis conf.
o a 	III. Umbra absumitur in Mere. Nat. Abdon et Sennen.
p b 	II. Nox h. uII, d. XuI .




MENSIS AUGUSTUS DIES XXXI .

b bo g
d l 	d sept. d sol. g d .
q c 	KAL. AUG. Nat. Machabeorum.
r d 	IIII. NON. uI emb. . Nat. Stephani pontific.
s e 	III.
t f 	II.
u g 	NON. Dedicatio Ecclesie.
a a 	uIII. ID. Nat. sancti Xisti, et Felicissimi et Agapiti.

uII. Autumni initium, hb. d. XCII   .
c c 	uI. Nat. Quiriaci.
d d 	u. uer. Firmi et Rustici.
e e 	IIII. Nat. sancti Laurentii.
f f 	III. Nat. sancti Tiburtii.
g g 	II.
h a 	IDUS. Nat. sancti Yppoliti.
i b 	XuIIII KAL. SEPT. Nat. sancti Eusebii.
k c 	XuIII. Assumptio sancte Marie.
l d 	XuII.
m e 	XuI.
n f 	Xu. Sol in uirginem . Nat. Agapiti.

XIIII.
p a 	XIII. Nat. sancti Magni.
q b 	XII.
r c 	Nat. sancti Timothei.
s d 	X.
t e 	uIIII. Residui dies quinque Aeg. epagomene dicit.
a f 	uIII.
b g 	uII.
c a 	uI. Nat. sancti Ruffi.
d b 	u. Nat. sancti Hermetis mart. Primus Aegyptiorum mensis Thoth .
e c 	IIII. Passio sancti Io. Baptiste.
f d 	III. Nat. Felicis et Audacti.
g e 	II. Nox h. X, d. XIIII. .




MENSIS SEPTEMBRIS DIES XXX .

a ep e
d l 	d sept d sol gesta dierum .
h f 	KL. Sept. Nat. sancti Prisci.
i g 	IIII. NON.
k a 	III.
l b 	II.
m c 	NON.
n d 	uIII. ID.
o e 	uII.
p f 	uI. Natiuitas sancte Marie et sancti Adriani.
q g 	u. Nat. S. Gurgonii.
r a 	IIII.
s b 	III. Nat. Proti et Hyacinthi.
t c 	II.
u d 	IDUS.

XuIII. KL. OCT. Exaltatio sancte Crucis, et Cornelii, et Cypriani.
b f 	XuII. Nat. sancti Nicomedis.
c g 	XuI. Nat. Lucie et Geminiani.
d a 	Xu. Sol in Libram .
e b 	XIIII.
f c 	XIII.
g d 	XII. Aequinoctium 
h e 	XI. Nat. sancti Matthei euangeliste.
i f 	X.
k g 	uIIII.
l a 	uIII. Hic indict. incipiunt et finiuntur .
m b 	uII.
n c 	uI.
o d 	u. Nat. sanctorum Cosme et Damiani.

IIII.
q f 	III. Dedicatio Ecclesie S. Archangeli.
r g 	II. Nox h. XII, d. XII .




MENSIS OCTOBRIS, DIES XXXI .

g cc d
d l 	d sept d sol, gesta dierum 
s a 	KL. OCT.
t b 	uI NON.
u c 	u.
a d 	IIII.
b e 	III.
c f 	II.
d g 	NON. Nat. sancti Marci euangeliste.
e a 	uIII. ID.
f b 	uII.

uI.
h d 	u.
i e 	IIII.
k f 	III.
l g 	II. Nat. sancti Calisti.
m a 	IDUS.
n b 	XuII. KL. NOu.
o c 	XuI.
p d 	Xu. Sol in Scorpionem .
q e 	XIIII. Nat. Luce euang.
r f 	XIII.
s g 	XII.
t a 	XI.
a b 	X.
b c 	IX.

uIII.
d e 	uII.
e f 	uI.
f g 	u. Tertius Aeg. mensis Athyr. . Nat. App. Simonis et Iude.
g a 	IIII.
h b 	III.
i c 	II. Nox h. XIIII, d. X .




MENSIS NOuEMBRIS, DIES XXXI .

n gf f
d l 	d sept. d sol g d 
k d 	KL NOu. Nat. sancti Cesarii. Initium diuion. Saureland. 
l e 	IIII. NON. u. emb. 
m f 	III.

II.
o a 	NON.
p b 	uIII. ID.
q c 	uII. Hiemis initium lib. d. XCII 
r d 	uI. Occasus uergiliarum. Nat. IIIIor Coronat.
s e 	u. Nat. sancti Theodori.
t f 	IIII.
u g 	III. Nat. sancti Menne Nat. sancti Martini.
a a 	II.
b b 	IDUS.
c c 	XuIII. KAL DEC.
d d 	XuII.
e e 	XuI.

Xu. Sol in Sagittar. .
g g 	XIIII.
h a 	XIII.
i b 	XII.
k c 	XI.
l d 	X. Nat. sancte Cecilie.
m e 	uIIII. Nat. sancti Clementis.
n f 	uIII. Nat. Chrisogoni.
o g 	uII.
p a 	uI.
q b 	u. Quartus Aeg. mensis Cheac. .
r c 	IIII. Nat. Saturnini, Crisanti, Darie.
s d 	III. uigilia sancti Andree.
t e 	II. Nat. sancti Andree. Nox h. XuI, d. uIII .




MENSIS DECEMBRIS, DIES XXXI .

m dn e
d l 	d Sept. d sol gesta dierum .
u f 	KL. DECEM.
a g 	IIII. NON. I. emb. .
b a 	III.
c b 	II. IIII. emb. .
d c 	NON.
e d 	uIII. ID.
f e 	uII.
g f 	uI. Dedicatio ecclesie sancti Zenonis. .
h g 	u.
i a 	IIII.
k b 	III.
l c 	II.

IDUS. Nat. sancte Lucie.

XuIIII. KL. IAN
o f 	XuIII.
p g 	XuII.
q a 	XuI.
r b 	Xu. Sol in Capricorn. .
s c 	XIIII.
t d 	XIII. Thome apost. Solstitium. .
a e 	XII.
b f 	XI.
c g 	X.
d a 	uIIII.
e b 	uIII. Nat. D. N. I. C. .
f c 	uII. Nat. sancti Stephani.
g d 	uI. Quintus Aeg. mensis Tybi . Nat. Ioannis euangeliste.






KALENDARIUM STABULENSE.



IANUARIUS.


    Kalendis Ianuarii. Circumcisio et octaua Domini. Rome S. Concordii martyris. Thiatmarus episcopus.
    Iu Nonas. Rome S. Telesfori pape et martyris uIII.
    III Nonas. Parisius depositio S. Genouefe uirginis. Rome Antheri pape et martyris XuIII.
    II Nonas. In Antiochia S. Simeonis monachi, et Ierusalem S. Simeonis prophete.
    Nonas. Natalis S. Seuerini confessoris. Hepo decanus obiit.
    uIII Idus. Epiphania Domini.
    uII Idus. In Thracia S. Isidori episcopi, et SS. Martyrum, Fauste et Euilasii, S. ualentini episcopi.
    uI Idus. In Gallia ciuitate Bellouagus natalis SS.  martyrum Luciani, Maximiani, Iuliani.
    u Idus. Sicco obiit.
    Iu Idus. in Thebaidis depositio S. Pauli primi eremite.
    III Idus. Eductio Domini de Aegypto. Hauuini presbyter obiit.
    Idus. Octaua Epiphanie. S. Hilarii episcopi et SS. Iuliani et Basilisse. In Campania ciuitate Nola passio Felicis, Agapiti, et Pontiani mart.
    XIX Kalendas Februarii, depositio S. Remigii confessoris.
    XuIII Kal. Rome S. Marcelli pape XXX, et Perrone S. Fursei abbatis, et Honorati martyris.
    XuII Kal. S. Sulpitii martyris et S. Antonini.
    XuI Kal. Rome S. Prisce uirginis, et cathedra  S. Petri.
    XIII Kal. Rome Fabiani martyris pape XX, Sebastiani martyris, Mari, Marthe, Audifax et Abacuc martyrum. S. Pontiani martyris.
    XII Kal. S. Agnetis uirginis.
    XI Kal. Passio S. uincentii diaconi, et Anastasii martyris.
     X Kal. Passio SS. Emerentiane et Macnarii atque Eugenii.
    IX Kal. In Antiochia Babille episcopi cum tribus pueris. Tertii Ottonis imperatoris obitus.
    uIII Kal. Damasco conuersio Pauli; et Aruernis Preiecti martyris.
    uII Kal. Aedit regina obiit.
    uI Kal. Gisilharius archiepiscopus obiit.
    u Kal. Rome S. Agne uirginis.
    Iu Kal. S. ualerii episcopi, Papie et Mauri martyr. S. Constantini martyris.
    III Kal. Malbodio monasterio S. Aldegunde uirginis.
    II Kal. S. Iulii conf. Roaolt subdiaconus obiit.





FEBRUARIUS


    Kalend. Februarii S. Brigide uirginis et S. Polycarpi episcopi.
    Iu Nonas. Purificatio sancte Dei Genitricis. Eodem die, anno MIu ordinatio Tageni sancte Magadaburgensis ecclesie archiepiscopi tertii.
    III Nonas. S. Blasii episcopi et martyris.
    Nonas. In Sicilia passio S. Agathe uirginis.
    uIII Idus. Amandi episcopi, S. uedasti episcopi et S. Dorothee uirginis.
    uII Idus. S. Helene.
    III Idus. S. Sotheris et Scholastice uirginis, Zotici, Herenei et Iacinti. Adricus presbyter obiit.
    II Idus. S. Castrensis martyris. Hilderadus presbyter obiit.
     XuI Kal. Martii. Interamnis ualentini episcopi. Rome ualentini presbyteri, uitalis, Felicule, Tenonis.
    Xu Kal. Depositio S. Siluini episcopi, Faustini et Iouite martyrum.
    XIu Kal. In Combas passio S. Iuliane uirginis, Onclimi confessoris.
     XII Kal. uestburg soror nostra obiit.
    XI Kal. Godila diaconus obiit.
    X Kal. S. Eucarii episcopi et confessoris.
    IX Kal. S. Felicis confessoris.
    uIII Kal. In Antiochia cathedra S. Petri, Tecle, Concordie. Anno MuIII, die Dominica dedicata est crypta nostre basilice.
    uII Kal. Husenuardus presbyter, Bodo confrater noster obiit.
    uI Kal. S. Mathie apostoli.
    u Kal. Walburge uirginis aduentus S. Mauricii martyris.
    Iu Kal. In Alexandria S. Fortunati confessoris. Amuco presbyter obiit
    III Kal. Hazacho presbyter obiit.





MARTIUS.


    Kalend. Martii, Depositio S. Albani, Donati martyris, et Leonis.
    uI Nonas. Rome S. Simplicis pape XLuIII. Willihelmus archiepiscopus obiit.
    u Nonas. domina Chunigunda imp. augusta obiit digne et pie memorie.
    Iu Nonas. S. Adriani martyris cum sociis suis, Lucii pape et martyris. Ende abbas obiit.
    III Nonas. Passio S. Foce episcopi.
    II Nonas. S. Quiriaci presbyteri. Thiedericus comes obiit.
    Nonas. Passio SS. Perpetue et Felicitatis. Alferi presbyteri obitus
    uII Idus. In Sebaste Armenia minore XL militum  Bruno archiepiscopus obiit.
    Iu Idus. Rome S. Gregorii pape. Amuired laica obiit.
    Idus. Sigiefriaus comes obiit.
    XuII Kalendas April. S. Cyriaci martyris et S. Eusebie uirginis. Reinwardus presbyter obiit. Obiit Fritherun sanctimonialis.
    XuI Kal. In Scotia S. Pancratii, et in Niuella S. Gertrudis uirginis.
    Xu Kal. Rome S. Pimenii martyris.
    XIu Kalendas. In Bethleem S. Ioseph nutritoris Domini. Frithericus presbyter obiit.
    XIII Kal. Fontinella depositio Wilfranni episcopi, Cuthberti app. et episcopi. Bernhardus diaconus  obiit.
    XII Kal. Depositio S. Benedicti abbatis.
    IX Kal. Wihberhtus episcopus et frater noster obiit.
    uIII Kal. Adnuntiatio, conceptio et passio Domini. Passio Iacobi fratris Domini.
    uII Kal. S. Castuli presbyteri et Acacii. Liudgeri episcopi et confessoris. Thiedricus decanus. Badegoz presbyter obiit
    uI Kal. Resurrectio Domini.
    u Kal. Liudulfus laicus obiit.
    III Kal. In Thessalonica S. uictoris martyris.
    II Kal. Siluanectis S. Reguli episcopi et confessoris.





APRILIS.

    Kalendis Aprilis. In Thessalonica SS. Quintiani, Agapi, et Chionie.
     III Nonas. Passio S. Theodosie uirginis.
    II Nonas. Mediolani depositio S. Ambrosii episcopi et confessoris.
    uIII Idus. Rome S. Celestini pape XLIu.
    uII Idus. Luidulfus archiepiscopus.
    u Idus. S. Antonini confessoris, et in Sirmia uIII uirginum.
    Iu Idus. S. Antonii martyris.
    III Idus. Rome S. Leonis pape XLuI et S. Zenonis martyris. Item, Rome S. Iulii pape XXXu.
    Idus. In ciuitate Calcedona passio S. Euphemie uirginis. Wilping diaconus obiit.
    XuIII Kal. Maii. Rome SS. martyrum Tiburtii, ualeriani Maximi et Frontoni. Kristin subdiaconus.
     XuII Kal. Nat. S. Helene matris Constantini.
    XuI Kal. Erp laicus obiit, Merquuardus presbyter obiit.
    XIu Kal. Eleutherii episcopi et martyris, et Antie matris eius.
    XII Kal. SS. uictoris episcopi Felicis, Alexandri. Papie Senesii martyris. Obiit Thiezuca sanctimonialis.
    XI Kal. S. Maximi martyris. Thoncuuardus presbyter obiit.
    X Kal. Rome S. Sotheris pape XII.
    IX Kal. S. Georgii martyris. S. Adalberti episcopi et martyris. Tabe sororis nostre.
    uII Kal. In Alexandria S. Marci euangeliste.
    u Kal. Rome S. Anastasii pape et confessoris XL.
     Iu Kal. SS. martyrum uitalis, Torpetis Panphili episcopi et confessoris. Atheldagus archiepiscopus.
    III Kal. Rome S. Cleti pape et martyris II, et translatio S. Ricari sacerdotis.
    II Kal. Rome Quirini episcopi et martyris.





MAIUS.

    Kalendis Maii. Natalis apostolorum Philippi et Iacobi. Passio S. Cyriaci episcopi, et Sigismundi regis, et Walburge uirginis.
    uI Nonas Maii. S. Anastasii episcopi et confessoris.
    u Nonas. Rome S. Alexandrini pape uI, et SS. Euentii et Theodoli, et Inuentio S. Crucis. Biso, Egico fratres nostri.
    Iu Nonas. S. Floriani martyris cum XL sociis. Herdingus  abbas obiit.
    Nonas. Obitus Ottonis Magni imperatoris. Sztodorinus presbyter obiit.
    uIII Idus. Mediolani S. uictoris martyris et Corone uirginis.
    uII Idus. S. Beati presbyteri et confessoris, Gerontii martyris.
    uI Idus. Rome natalis SS. martyrum Gordiani et Epimachi. Commemoratio sancti Remagli episcopi.
    u Idus. uienna depositio sancti Mamerti episcopi.
    Iu Idus. Rome SS. martyrum Nerei, Achillei et Pancratii.
    III Idus. Traiecto S. Seruatii episcopi, araci, Probi et Andronici.
     II Idus. Rome S. Theodori pape LXXXIII. Ricarius abbas obiit.
    XIu Kal. Iunii. Rome S. Potentiane uirginis.
    XIII Kal. S. Cononis et S. Basille uirginis.
    XII Kal. In cenobio Augense S. uitalis martyris.
    XI Kal. S. Faustini confessoris et S. Helene uirginis.
    X. Kal. SS. martyrum Desiderii episcopi, Sulpitii et Seruiliani.
    IX Kal. In ciuitate Nannetis passio SS. Donatiani et Rogatiani.
    uIII Kal. Rome S. Urbani pape et martyris XuI, et S. Desiderii martyris. Obiit Guntheri diaconus frater noster.
    uII Kal. In Britannia S. Augustini primi Anglorum  episcopi, et Symmetrii episcopi. Thiatsuith soror nostra obiit.
    u Kal. Parisius depositio S. German. episcopi.
    Iu Kal. Treuiris depositio sancti Maximini episcopi.
    III Kal. Rome S. Felicis pape et mart. XXuI.
    II Kal. Rome S. Petronille uirginis et SS. martyrum Cantii, Cantiani et Cantianille.





IUNIUS.

    Kalendis Iunii. S. Pamphili martyris, SS. Faustini episcopi et martyris, sociorum eius Abundii, Gratiani, Secundi martyrum, Iuuini confessoris. Adelgerus diaconus obiit. Hecil. Commemoratio Hiue abbatisse.
    Iu Nonas. Rome natalis SS. martyrum Marcellini et Petri et S. Martine cum aliis XLuII. Prebor  frater noster obiit.
    III Nonas. Pergentini et Laurentini martyr.
    II Nonas. S. Quirini episcopi et martyris.
    Nonas. Fuldensi in cenobio Bonifacii martyris natale celebratur et passio. Et dedicatio in Stabulaus.
    uIII Idus SS. martyrum uincentii et Benigni. Radulfus laicus confrater noster.
    uII Idus. Ordinatio Henrici regis secundi,
    uI Idus. Nat. SS. Medardi et Gildardi.
    u Idus. Rome SS. Primi et Feliciani.
    Iu Idus. S. Gethullii martyris.
    III Idus. S. Barnabe adiutoris Pauli. Sicco subdiaconus obiit. Alfkerius et Ricolfus monachus obiit.
    II Idus. SS. Basilidis, Cyrini, Naboris, Nazarii,  Tripodis et Mandalis.
    Idus. S. Felicule uirginis.
    XuIII Kalendas Iulii. Passio SS. ualerii et Rufini.
    XuII Kal. Passio SS. uiti, Modesti et Crescentie.
    XuI Kal. SS. Ferrioli, Ferrutionis, Aurei et Iustini.
    Xu Kal. Depositio S. Auiti presbyteri. et Diogenis martyris.
    XIu Kal. Rome SS. martyrum Marci et Marcelliani.
    XIII Kal. Mediolano passio SS. Geruasii et Prothasii.
    XII Kal. Aedelberhtus archiepiscopus Magadeburgensis ecclesie primus.
     XI Kal. In Alamannia passio S. Albini martyris, S. Eusebii hystoriographi.
    X Kal. In ciuitate Nola depositio S. Paulini episcopi.
    uIII Kal. Natalis S. Iohannis Baptiste.
    uII Kal. Translatio S. Remagli.
    uI Kal. Rome SS. martyrum Iohannis et Pauli fratrum, et ualentianis S. Salui martyris.
    u Kal. In Epheso reuelatio SS. uII. dormientium.
    Iu Rome S. Leonis pape et uigilia apostolorum.
    III Kal. SS. apostolorum Petri et Pauli. Fortunati episcopi et confessoris. Gero Coloniensis archiepiscopus.
    II Kal. Celebritas S. Pauli, S. Marcelliani episcopi et confessoris.





IULIUS.

     Kalendas Iulii. Rome S. Gaii episcopi, et SS. Fidei, Spei, Caritatis, cum Sophia matre earum.
    uI Nonas. Rome SS. Processi et Martiniani, et S. Monegundis. Obitus militum S. Mauricii, qui occisi sunt in Arnaburg.
    u Nonas. Translatio S. Thome apostoli.
    Iu Nonas. Festiuitas S. Odalrici episcopi. Benedictus papa obiit.
    II Nonas. Octauas Apostolorum, et S. Goaris confessoris.
    Nonas. Gerlacus monachus.
    uIII Idus. In Germania S. Cyliani et sociorum eius.
    uII Idus. In Aegypto passio Cyrilli episcopi, Procopii, et S. Effrem monachi, et Briccii confessoris.
     uI Idus. Rome passio SS. uII fratrum filiorum Felicitatis, id est Philippi, uitalis, Martialis, Alexandri, Siluani, Ianuarii, Felicis.
    u Idus. Translatio S. Benedicti abbatis.
    Iu Idus. SS. Martyrum Felicis et Primitiui.
    III Idus. S. Margarete uirginis.
    II Idus. Fridericus diaconus. Adiel presbyter obiit.
    Idus. Ekkihardus diaconus obiit.
    XuII Kal. Augusti. Hilarii martyris. Adelmannus presbyter obiit.
    XuI Kal. In Cartagine natalis SS. Sperati episcopi, Martialis, Ianuarii, Cythii.
    Xu Kal. uestarii, Felicis, Aquilini, Iactantii, Generosi, ueste, Donate et Secunde martyrum. Arnulfi episcopi.
     XIu Kal. S. Arsenii monachi.
    XIII Kal. Gemmetico in Galliis S. Philiberti abbatis.
    XII Kal. S. Praxedis uirginis, passio S. Symphorose cum uII. filiis. Obiit Gisla filia Cuonradi regis.
    XI Kal. SS. martyrum Sisinnii et Florentii, Marie Magdalene. Burchardus presbyter obiit.
    X Kal. Rauenna S. Apollinaris martyris.
    IX Kal. S. Cristine uirginis, et S. Simplicis.
    uIII Kal. S. Iacobi fratris Domini, S. Iohannis euangeliste, et SS. Georgii, Aurelii, Natalie et Cristofori martyrum. Liudulfus episcopus obiit.
    uII Kal. Rome S. Eutyciani pape XXuII. SS. martyrum Rustici et Florentii. Eodem die S. Fronymi episcopi.
     uI Kal. In Syria Simeonis monachi, Rome Aconei et Emeriti martyrum.
    u Kal. Rome Innocentii pape XLI. Azo presbyter et prepositus.
    Iu Kal. In Africa Felicis, Simplicii, Faustini et Beatricis, Lubi confessoris. Rich presbyter laïcus obiit.
    III Kal. Rome Abdon et Sennes, et S. Ursi episcopi.
    II Kal. Antissiodori depositio S. Germani episcopi et confessoris.





AUGUSTUS.

    Kal. Augusti. Rome S. Petri ad uincula, passio Machabeorum uII. fratrum cum matre sua.
    Iu Nonas. Rome S. Stephani pape XXIII.
    III Nonas. Hierosolymis inuentio corporis protomartyris  Stephani. Thiatmarus obiit
    II Nonas. Rome S. Iusti presbyteri, qui corpora sanctorum collegit.
    Nonas. Cassiani episcopi, Memmei episcopi, et Holwaldi regis.
    uIII Idus. SS. martyrum Sixti episcopi, Felicissimi et Agapiti, Magni, Ianuarii, Iusti, Pastoris.
    uII Idus. Passio SS. Donati episcopi, Elarini monachi, et S. Afre.
    uI Idus. S. Cyriaci diaconi et martyris, cum aliis uiginti. Hadamarus presbyter obiit.
    u Idus. Rome S. Romani, Firmi et Rustici martyris.
    Iu Idus. Passio S. Laurentii martyris et leuite. Obiit Thiadricus presbyter.
     III Idus. SS. martyrum Tiburtii et Susanne, S. Gaugerici episcopi et confessoris, et Radegundis. Gero et Waldo.
    II Idus. In ciuitate Catanensium, passio S. Eupli diaconi. S. Cassiani martyris. Obiit Walthardus episcopus.
    Idus. Rome, SS. martyrum Ypoliti et Cassiani, Wigberti confessoris.
    XIX Kal. Septembris, S. Eusebii sacerdotis.
    XuIII Kal. Assumptio S. Dei genitricis.
    XuII Kal. S. Arnulfi episcopi et confessoris
    XuI Kal. Octaua S. Laurentii et S. Mammetis monachi et martyris.
    Xu Kal. Passio S. Agapiti martyris.
    XIu Kal. In Alexandria S. Magni martyris, Felicis  et Fortunati. Liudulfus diaconus.
    XIII Kal. S. Maximi confessoris.
    XII Kal. S. Priuati martyris.
    XI Kal. S. Timothei et S. Sympnorian martyrum.
    X Kal. In ciuitate Agea SS. Timothei, Apollinarii, Claudii, Austerii, et Neonis.
    uIII Kal. In India passio Bartholomei apostoli, Genesii martyris, S. Audeni episcopi. Arelato passio S. Genesii martyris. Obiit Landoltus comes.
    uII Kal. Rome SS. Erenei et Abundi. Liutharius presbyter obiit.
    uI Kal. In Capua S. Rufi martyris.
     u Kal. Rome S. Hermetis, S. Augustini, S. Iuliani martyris. Cuonradus presbyter obiit.
    Iu Kal. Rome S. Sabine martyris, et decollatio S. Ioannis Baptiste.
    III Kal. In Apuleia passio S. Felicis et Audacti.
    II Kal. Treuiris depositio S. Paulini episcopi et confessoris Iusti et Clementis.





SEPTEMBRIS.

    Kalend. Septembris, in Capua Aquaria SS. martyrum Prisci, Petri, Felicis, Donati, uictoris: Sennis, Lubi, Sixti et Sinnicii episcoporum.
    Iu Nonas. SS. martyrum Aniceti et Foniti, et S. Iusti Lugdunensis episcopi. Helmricus decanus obiit.
    III Nonas. S. Antonini martyris. Depositio S. Remagli  episcopi et confessoris.
    II Nonas. SS. martyrum Marcelli et Iusti. Eggihardus presbyter obiit et philosophus.
    Nonas. uienna S. Ferrioli episcopi, Ferrutii, Quintini, Ingenui, Taurini, Acensi, Erculani. S. uictorini martyris et episcopi.
    uII Idus Sept. Euurtii episcopi, Clodoaldi regis, et Regine uirginis. S. Madalberhte uirginis
    uI Idus. Natiuitatis Dei genitricis, S. Adriani martyris, et Corbiliani confessoris
    u Idus. S. Gorgonii martyris, et S. Audomari episcopi.
    Iu Idus. S. Saluii martyris
    III Idus. Rome SS. martyrum Prothi et Iacinthi. Felicis et Regule. Adiel presbyter obiit. Waldo  episcopus obiit.
    II Idus. Heinricus subdiaconus obiit
    Idus, Depositio S. Lidorii episcopi.
    XuIII Kal. Octobris, Exaltatio S. Crucis, et SS Cornelii et Cypriani.
    XuII Kal. S. Nicomedis
    XuI Kal. Passio S. Euphemie, et SS. Lucie et Geminiani.
    Xu Kal. Passio Landberti episcopi.
    XIII Kal. In Campania passio S. Ianuarii, Theodori episcopi, SS. martyrum Fauste et Euilasii, et S. Eustochie. S. Florentii episcopi et martyris
    XII Kal. uigilia S. Matthei apostoli et euangeliste.
     XI Kal. Nat. S. Matthei apostoli et euangeliste. Eggihardus presbyter obiit.
    X Kal. Passio SS. martyrum Mauricii, Exuperii, Candidi, uictoris, Innocentii, uitalis et uI. MDCLuI. sociorum. Eodem die Radesbone S. Emmerammi martyris, Luitdrudis uirginis. Wulfhardus epscopus obiit.
    IX Kal. Rome S. Lini pape I post Petrum, et S. Decle uirginis.
    uIII Kal. Conceptio S. Ioannis Baptiste, S. Ruodberti episcopi, et S. Eonii.
    uII Kal. Passio S. Firmini.
    uI Kal. SS. martyrum Cypriani et Iustine.
    u Kal. Passio Cosme et Damiani, et S. Timothei  discipuli Pauli, SS. martyrum Fidentii et Terentii.
    Iu Kal. Depositio Liobe uirginis, et Stactei martyris. Nat. S. Gunthilde uirginis.
    III Kal. In monte Gargano dedicatio basilice archangeli Michelis.
    II Kal. In Bethleem depositio S. Hieronymi presbyteri. Ositeri infans obiit.





OCTOBER.

    Kalendis Octobris. Piatonis martyris, S. Nicetii episcopi, Bauonis, Remigii, uedasti.
    uI Nonas Passio Leodgarii martyris.
    Iu Nonas. S. Marci confessoris.
    II Nonas. S. Caprasi et Fidei martyrum
    Nonas. Rome S. Marci pape, et S. Marci, Apulei,  Sergii, Bachi martyrum. Ostericus diaconus obiit.
    uIII Idus Octobris. S. Reparate uirginis, depositio S. Amoris confessoris. Eluier presbyter obiit.
    uII Idus. Parisius passio S. Dionysii episcopi cum sociis suis. Colonia S. Gereonis cum CCCXIX martyrum.
    uI Idus. S. uictoris martyris, Paulini confessoris. Eodem die SS. martyrum Cassii atque Florentii.
    u Idus. Recordatio fratrum nostrorum. Konco presbyter obiit.
    III Idus. S. Lupentii presbyteri et confessoris.
    I Idus. Rome S. Calixti pape XuI. Hic instituit ieiunium quatuor temporum esse. uolcherdus laicus  frater noster.
    Idus. SS. Maurorum.
    XuII Kal. Nouembris, Natale S. Galli confessoris.
    Xu Kal. Bithinia S. Luce euangeliste
    XIu Kal. S. Ianuarii cum sociis suis. S. Maximi martyris.
    XII Kal. Depositio S. Hilarionis. In Basona uillari S. Waldeni confessoris. Thuardus frater noster obiit
    XI Kal. In Francia S. Philippi episcopi et martyris.
    X Kal. Parisius S. uenantii abbatis.
    IX Kal. S. Columbani monachi, Eracliani confessoris et episcopi.
    uIII Kal. In ciuitate Suessionis SS. martyrum Crispini  et Crispiniani. Miniatis martyris. Godescalcus frater noster obiit.
    uI Kal. Alfruinus frater noster obiit.
    u Kal. Natale apostolorum Simonis et Iude.
    III Kal. Eusebii martyris. Obiit Hillericus episcopus. Eadem nocte reuertente archiepiscopo Tageni post nocturnam cum duobus capellanis suis Theoderico subdiacono et Erico presbytero, aperto celo quasi per ostium lux clarissima facta est quasi per unius hore circulum.
    II Kal. In Gallia passio S. Quintini martyris. Eusebii et Gauini.





NOuEMBER.

    Kalendis Nouembris. Rome S. Cesarii diaconi.  Passio S. Eustachii cum filiis suis.
    III Nonas. S. Humberti episcopi. ualentini presbyteri et Hilarii diaconi.
    II Nonas. S. Germani episcopi, Domnini et Amandi episcopi. Frithericus presbyter et Richardus presbyter.
    Nonas. S. Felicis presbyteri, et Eusebii monachi. Herculiani martyris. Otto dux obiit.
    uIII Idus. Depositio S. Willibrordi episc
    uI Idus. Rome quatuor Coronatorum. Seueri, Seueriani, uictorini et Carpofori.
    u Idus. S. Theodori martyris.
    Iu Idus. Leonis confessoris.
    II Idus. Turonis depositio S. Martini et S. Menne martyris.
     Idus, Turonis S. Briccii episcopi.
    XuI Kalendas Decembris. In Alamannia S. Magni confessoris et S. OTMARI confessoris. Hager presbyter obiit.
    Xu Kal. Aurelianis depositio S. Aniani episcopi. Bernhardus nostri cenobii frater.
    XIu Kal. S. Romani monachi et martyris.
    XIII Kal. S. Simplicii episcopi et confessoris.
    XI Kal. In Istria ciuitate S. Mauri martyris.
    X Kal. Rome passio S. Cecilie uirginis.
    IX Kal. Rome S. Clementis et S. Felicitatis.
    uIII Kal. Rome S. Chrysogoni et translatio S. Felicule. Eodem die S. Prosperi episcopi et confessoris. S. Eleutherii martyris. Eodem die S. Felicitatis matris uII filiorum. Guntharius episcopus obiit.
     uII Kal. S. Audentii confessoris. Hilliwardus episcopus obiit.
    u Kal. Heinricus comes obiit.
    Iu Kal. Rome S. Gregorii pape LXXXuIII. Euerhardus laicus obiit.
    III Kal. Rome Saturnini, Chrysanti, Mauri, Darii cum LXX millibus.
    II Kal. In Achaia passio S. Andree apostoli.





DECEMBER.

    Kalendis Decembris. Nouiomo S. Eligii confessoris, Candide uirginis, et ordinatio Bonifacii. SS. martyrum Sabini, Latini, et Superantis.
    Iu Nonas. Capua S. Longini militis, qui latus Domini perforauit. Emnil sanctimonialis obiit.
    III Nonas. In Alamannia depositio S. Sole uirginis.
     II Nonas, S. Barbare et Inlatio corporis Benedicti in Floriaco Liutherius laicus, Mathil comitissa obiit.
    Nonas. S. Dalmatii martyris.
    uIII Idus. S. Nicolai, Hermogenis et Rogati.
    uII Idus. S. Sabini episcopi. Octaua S. Andree. Otto imperator Augustus obiit. Biso frater noster et diaconus obiit. Gerdagus episcopus obiit.
    u Idus. Tricus diaconus obiit.
    Iu Idus. In Barcilona ciuitate in Spania passio S. Eulalie uirginis et martyris.
    III Idus. Rome S. Damasi pape XXXuIII, uictorici, Fusciani et Gentiani.
    II Idus. S. Finiani episcopi.
    Idus. S. Siracusa passio S. Lucie. Cameraco  S. Authberti episcopi et confessoris.
    XIX Kal. Ianuarii, Remis depositio S. Nicasii episcopi et martyris.
    XuIII Kal. Widiikindus comes.
    XuI Kal. In Antiochia passio S. Ignatii episcopi et confessoris. Athelheid. imperatrix obiit.
    Xu Kal. Bagred soror nostra obiit.
    XIII Kal. Liudricus presbyter et monachus.
    XII Kal. In India passio S. Thome apostoli. Brun presbyter.
    X Kal. Rome S. uictorie martyris, et S. Gregorii presbyteri.
     uIII Kal. Natiuitas Domini nostri IESU, et passio sanctarum uirginum Anastasie et Eugenie.
    uII Kal. In oppido Hierusalem passio S. Stephani protomartyris. Burhardus infans obiit. Athilger presbyter obiit.
    uI Kal. In Epheso Assumptio S. Iohannis apostoli et euangeliste.
    u Kal. In Bethleem SS. Innocentium. Geppe abbas obiit.
    Iu Kal. Brigida abb. obiit.
    III Kal. S. Perpetui Turonis episcopi et confessoris. SS. Sabini et Exuperantii Ewrhardus laicus obiit.
    II Kal. Rome S. Siluestri pape XXXIII.







KALENDARIUM uERDINENSE.



IANUARIUS.


Iani prima dies et septima fine timetur.


Ianuarius habet dies XXXI, lunam XXX.

    Kalend. Ian. CIRCUMCISIO DOMINI NOSTRI IESU CHRISTI. Dies Aeg.
    Iu Nonas. Octab. S. Stephani. Isidori episcopi et martyris.
    III Nonas. OCTAuA S. IOHANNIS. Genouefe uirginis.
    II Nonas. Octab. S. Innocentum.
    Nonis Ian. S. Simeonis prophete. uigilia epiphanie Domini.
    uIII Idus. EPIPHANIA DOMINI. Iuliani martyris.
    uII Idus. S. Isidori episc. et confessoris.
    uI Idus. S. Luciani et Maximian
    u Idus. S. uitalis et Felicis.
     Iu Idus. S. Pauli primi eremite.
    III Idus. EDUCTIO DOMINI DE AEGYPTO. S. Felicitatis.
    II Idus. S. Muscentii, Saturi.
    Idus Ian. OCTAB. EPIPHANIAE. Hilarii episc.
    XIX Kal. Ian. S. Felicis presbyteri.
    XuIII Kal. S. Chrysogoni et Zenonis.
    XuII Kal. S. Marcelli pape et martyris. Fursei confessoris.
    XuI Kal. S. Sulpitii episcopi, Antonii monachi.
    Xu Kal. S. Prisce uirginis et martyris. Sol in Aquario.
    XIu Kal. S. Mauri, Marthe, Audifax, Abacuc.
    XIII Kal. S. Fabiani pape, Sebastiani martyris.
    XII Kal. S. Patrocli martyris, Agnetis uirginis et martyris.
     XI Kal. S. uincentii martyris, Anastasii monachi.
    X Kal. S. Emerentiane uirginis et martyris. Gerardus comes obiit.
    IX Kal. S. Babilli episcopi cum tribus paruulis martyribus.
    uIII Kal. CONuERSIO S. PAULI. Preiecti martyris. Dies Aeg.
    uII Kal. S. Polycarpi episcopi et martyris.
    uI Kal. S. uitelliani, Iohannis Chrysostomi.
    u Kal. Octabas S. Agnetis uirginis.
     Iu Kal. S. ualerii episcopi, Papie et Mauri.
    III Kal. S. Aldegundis uirginis.
    II Kal. S. uictoris Publii.





FEBRUARIUS.

Ast Februi quarta est, precedit tertia finem


Februarius habet dies XXIX, lunam XXIX.

    Kal. Feb. Seueri episcopi, Brigide uirginis.
    Iu Nonas. PURIFICATIO S. MARIAE.
    III Nonas. S. Blasii episcopi et martyris.
    II Nonas. S. Castoris presbyteri et martyris, Gemini, Gelasii. Dies Aeg.
    Nonis Februarii. S. Agathe uirginis et martyris.
    uIII Idus. S. uedasti et Amandi martyrum.
     uII Idus. S. Auguli episcopi.
    uI Idus. S. Pauli episcopi, [.....]um pape. THIATGRIMUS EPISCOPUS.
    u Idus. S. Ammonis et Alexandri martyris.
    Iu Idus. S. Zotici, Erenei, Iacincti.
    III Idus. S. Scholastice uirginis
    II Idus. S. Simplicii episcopi, Dorothee uirginis.
    Idus. Feb. S. Stephani episcopi et confessoris.
    XuI Kal. Martii. S. ualentini martyris, uitalis, Felicole, Zenonis.
    Xu Kal. S. Faustini.
    XIu Kal. S. Iuliane uirginis et martyris.
    XIII Kal. S. Polocronii episcopi.
    XII Kal. S. Pigmenii presbyteri.
    XI Kal. S. Publii, Iuliani.
     X Kal. S. Eucarii episcopi et martyris
    IX Kal. S. Eucarii confessoris.
    uIII Kal. CATHEDRA S. PETRI.
    uII Kal. S. Polycarpi martyris. uigilia.
    uI Kal. NATALIS S. MATHIAE APOSTOLI. INuENTIO CAPITIS S. IOHAN. BAPT. Bissext.
    u Kal. S. Nestoris et Casti.
    Iu Kal. S. Fortunati confessoris. Dies Aeg,
    III Kal. S. Seruiliani martyris.
    II Kal. S. Claudiani martyris.





MARTIUS.


Martis prima cuius sic cuspide quarta est.


Martius habet dies XXXI, lunam XXX.

    Kalend. Martii. S. Suidberti confessoris, Albini, Donati. Dies Aegypt.
    uI Nonas. S. Simplicii pape.
    u Nonas. S. Felicis et Luciani.
    Iu Nonas. S. Lucii pape et martyris.
    III Nonas. S. Saturnini martyris.
    II Nonas. S. Quiriaci et uictoris.
    Nonas Martii. S. Perpetue et Felicitatis uirginis.
    uIII Idus. S. Cyrilli episcopi.
    uII Idus. SS. martyrum XL militum.
    uI Idus. S. Ansberti episcopi.
    u Idus. S. Zozimi, Piloni.
     Iu Idus. S. GREGORII PAPAE.
    III Idus. S. Macedonii presbyteri.
    II Idus. S. Donati et Leonis mart.
    Idus. S. Longini martyris, Matrone mart.
    XuII Kal. S. Eugenie uirginis, Eusebie uirginis.
    XuI Kal. S. Patricii episcopi, Gerthrudis uirginis.
    Xu Kal. S. Pimenii martyris. Sol in Arietem.
    XIu Kal. S. Ioseph in Bethleem.
    XIII Kal. S. Guthberti episcopi et confessoris.
    XII Kal. S. Benedicti abbatis. Aequinoctium.
    XI Kal. S. Saturnini.
    X Kal. S. Theodori presbyteri. Fidelis et aliorum XX.
    IX Kal. S. Seleuci.
    uIII Kal. ANNUNTIATIO S. MARIAE. PASSIO DOMINI.
     uII Kal. S. LIUDGERI EPISCOPI ET CONFESSORIS.
    uI Kal. RESURRECTIO DOMINI.
    u Kal. S. Rogati et Alexandri et Successi. Dies Aegypt.
    Iu Kal. S. Eustasii abbatis et confessoris. Pastoris presbyteri.
    III. Kal. S. uictoris martyris.
    II. Kal. S. Reguli episcopi, Balbine uirginis et martyris.








AUGUSTUS.

Augusti nepa prima fugat de fine secunda.


Augustus habet dies XXXI, lunam XXIX.

    Kalendis Augusti. Ad uincula Petri. Septem fratrum  Machabeorum. Dies Aegypt.
    Iu Non. S. Stephani pape.
    III Non. Inuentio corporis S. Stephani protomartyris.
    II Non. S. Iustini episcopi et confessoris.
    Nonas. S. Memmei episcopi et confessoris, Oswaldi regis et martyris.
    uIII Idus. S. Sixti pape et martyris, Felicissimi, Agapiti mart.
    uII Idus. S. Donati episcopi et martyris, Afre uirginis et martyris.
    uI Idus. S. Cyriaci, Largi, Smaragdi, Crescentiani martyrum.
    u Idus. S. Romani martyris. uigilia.
     Iu Idus. S. LAURENTII MARTYRIS.
    III Idus. S. Tiburtii martyris, Gaugerici episcopi.
    II Idus. S. Eupli martyris.
    Idus. S. Hypoliti martyris cum sociis suis.
    XIX Kal. Sept. S. Eusebii confessoris.
    XuIII Kal. ASSUMTIO S. DEI GENITRICIS MARIAE.
    XuII Kal. S. Arnulfi confessoris.
    XuI Kal. Octaua S. Laurentii. Theodoricus presbyter obiit.
    Xu Kal. S. Agapiti martyris. Sol in uirginem.
    XIu Kal. S. Magni martyris.
    XIII Kal. S. Athanasii episcopi.
    XII Kal. DEDICATIO ECCLESIAE S. MARIAE SIuE TURBIS uINCENTII.
    XI Kal. SS. martyrum Timothei et Simphoriam.
     X Kal. SS. martyrum Timothei et Apollinaris. uIGILIA.
    IX Kal. Natalis S. Bartholomei apostoli.
    uIII Kal. S. Genesii martyris. Maximiani martyris.
    uII Kal. SS. martyrum Herenei et Abundi.
    uI Kal. S. Rufi martyris.
    u Kal. S. Hermetis martyris, et S. Augustini episcopi.
    Iu Kal. S. Ioannis Baptiste decollatio, Sabine uirg. Dies Aeg.
    III Kal. SS. martyrum Felicis et Adaucti.
    II Kal. S. Paulini episcopi.





SEPTEMBER.

 Tertia Septembris uulpis ferit a pede denam.


September habet dies XXX, lunam XXX.

    Kal. Sept. S. Prisci martyris.
    Iu Nonas. S. Iustini episcopi et confessoris.
    III Nonas. S. Antonii martyris, Remagli confessoris. Dies Aeg.
    II Nonas. SS. martyrum Marcelli et Iusti.
    Nonas. S. Ferrucii martyris, Quinti martyris.
    uIII Idus S. Eleutherii episcopi, Magni confessoris.
    uII S. Regine uirginis.
    uI Idus. NATIuITAS S. MARIAE, S. ADRIANI martyris.
    u Idus. S. Gorgonii martyris.
    Iu Idus. S. Saluii episcopi et martyris. GERFRIDUS EPISCOPUS.
     III Idus. SS. martyrum Proti et Iacincti.
    II Idus. SS. martyrum DCCC. in Alexandria. Euantii episcopi.
    Idus Sept. Philippi episcopi et martyris, Lodorii episcopi.
    XuIII Kal. Octobris. EXALTATIO S. CRUCIS, SS. martyrum Cornelii et Cipriani.
    XuII Kal. S. Nicomedis martyris.
    XuI Kal. SS. martyrum Lucii, Germiniani, et S. Euphemie uirginis.
    Xu Kal. S. LANTBERTI EPISCOPI ET MARTYRIS. Sol in Libram.
    XIu Kal. S. Trophymi martyris. uienna S. Ferreoli martyris, Medodi episcopi.
     XIII Kal. S. Ianuarii mart. sociorumque eius. Theodori martyris.
    XII Kal. S. Eustachii martyris et filiorum eius. Fausti martyris. uigilia.
    XI Kal. S. Matthei apostoli et euangeliste. Dies Aegypt.
    X Kal. S. Mauritii cum aliis uI. M. DC. LXuI.
    IX Kal. S. Lini pape et martyris, Tecle uirginis.
    uIII Kal. S. Iohannis Baptiste conceptio.
    uII Kal. S. Firmini martyris.
    uI Kal. S. Cipriani episcopi et martyris, Iustine uirginis.
    u Kal. SS. MARTYRUM COSMAE ET DAMIANI.
    Iu Kal. SS. martyrum Fausti, Ianuarii, Martialis, Liobe uirginis.
     III Kal. DEDICATIO BASILICAE S. MICHAELIS ARCHANGELI.
    II Kal. S. Hieronymi presbyteri.





OCTOBER.

Tertius Octobris gladius decimo in ordine nectit.


October habet dies XXXI, lunam XXIX.

    Kal. Octobris. S. Remigii, Germani, uedasti, Amandi, Bauonis confessorum.
    uI Nonas. S. Leodgarii episcopi et martyris.
    u Nonas. SS. Euualdorum presbyterorum in Colonia. Dies Aeg.
    Iu Nonas. SS. Marci, Marciani, Marsi martyrum.
    III Nonas. S. Apollinaris episcopi, Flauine uirginis.
     II Nonas. SS. martyrum Marci et Apulei, Caprasii abbatis.
    Nonas. SS. martyrum Sergii et Bachi.
    uIII Idus. S. Reparate uirginis.
    uII Idus. SS. martyrum Dionysii, Rustici et Eleutherii.
    uI Idus. SS. martyrum Gereonis, uictoris, Cassii, Florentii et aliorum CCCCXXXII.
    u Idus. SS. martyrum Tharaci, Probi, Andronici.
    Iu Idus. SS. martyrum Cipriani et Felicis, Nidisti martyris.
    III Idus. S. Laurentii episcopi et confessoris, Lupentii episcopi et confessoris.
    II Idus. S. Calesti pape et martyris. Recordatio fratrum.
     Idus. SS. Maurorum martyrum in Colonia, Aurelie uirginis.
    XuII Kal. S. Galli confessoris, Eliphii martyris. Heriburga soror S. L.
    XuI Kal. S. Florentii episcopi.
    Xu Kal. S. Luce euangeliste et confessoris. Sol in Scorpionem.
    XIu Kal. S. Desiderii, Ferti, Ianuarii martyrum.
    XIII Kal. S. Neoris martyris, et SS. Lucii, Marcellini martyrum.
    XII Kal. S. Hilarionis monachi et SS. XI. millium uirginum in Colonia.
    XI Kal. S. Philippi episcopi et martyris, Seueri episcopi, Marci episcopi et confess.
     X Kal. S. Seuerini episcopi in Colonia. uenantii abbatis. Dies Aeg.
    IX Kal. S. Columbani monachi et confessoris.
    uIII Kal. SS. martyrum Crispini et Crispiniani.
    uII Kal. S. Amandi episcopi et confessoris, Darie uirginis.
    uI Kal. S. Euaristi pape, Florentii martyris. uigilia.
    u Kal. SS. APOSTOLORUM SIMONIS et IUDAE.
    Iu Kal. S. Quirini martyris, Narcissi episc.
    III Kal. S. Theonesti martyris, Eusebii martyris.
    II Kal. SS. martyrum Quintini, Gauini. uigilia.





NOuEMBER.

Quinta Nouembris acus uix tertia mansit in urna.


Nouember habet dies XXX. lunam XXX.

     Kal. Nouembr. SOLEMNITAS OMNIUM SANCTORUM. Cesarii martyris.
    Iu Nonas. S. Benigni presbyteri et martyris, Hugberti confessoris.
    III Nonas. S. Germani episcopi, ualentini presbyteri.
    II Nonas. S. Proculi episcopi et martyris.
    Nonas. S. Felicis presbyteri, Eusebii monachi. Dies Aeg.
    uIII Idus. S. Melani episcopi.
    uII Idus. S. Wilbrordi episcopi et confessoris.
    uI Idus. SS. quatuor Coronatorum.
    u Idus. S. Theodori martyris.
    u Idus. S. Demetrii episcopi. DEDICATIO ECCLESIAE  MAIORIS. HETHARICUS ABBAS.
    III Idus. S. Martini episcopi. S. Menne martyris.
    II Idus. S. KUNIBERTI ET LIAFWINI CONFESSORIS.
    Idus. S. Bricii episcopi et confessoris.
    XuIII Kal. S. Clementini episcopi.
    XuII Kal. S. Secundi.
    XuI Kal. S. Otmari confessoris, Magni confessoris, Eucherii confessoris.
    Xu Kal. S. Aniani episcopi, Florini confessoris. Sol in Sagittarium.
    XIu Kal. S. Romani confessoris et martyris.
    XIII Kal. S. Simplici episcopi.
    XII Kal. SS. martyrum Bassi, Dionysii.
    XI Kal. S. Mauri martyris, Columbani abbatis.
    X Kal. S. CAECILIAE uIRGINIS ET MARTYRIS.
     IX Kal. S. Clementis episcopi et martyris, S. Felicitatis.
    uIII Kal. S. Chrisogoni martyris.
    uII Kal. S. Petri episcopi et martyris, Maximi confessoris.
    uI Kal. Amatoris episcopi, Nicandri, Cassiani martyris.
    u Kal. S. Theodoli martyris.
    Iu Kal. S. Sisinnii episcopi. Dies Aegypt.
    III Kal. S. Saturnini martyris. uigilia.
    II Kal. S. ANDREAE APOSTOLI.





DECEMBER.

Dat duodena cohors septem inde decemque Decembris.


 December habet dies XXXI, lunam XXIX.

    Kal. Decembris. Sanctorum martyrum Crisanti, Mauri, Darie martyris, Eligii episcopi.
    Iu Nonas. S. Longini militis et martyris.
    III Nonas. S. Lucii regis et confessoris.
    II Nonas. S. Barbare uirginis et martyris.
    Nonas. S. Talmatii martyris.
    uIII Idus. S. Nicolai episcopi et Hermogenis.
    uII Idus. Octaua S. Andree apostoli, Mauturii martyris.
    uI Idus. Sanctorum confessorum Euticiani, Eusebii et episcoporum
    u Idus. SS. martyrum Petri, Successi.
    Iu Idus. S. Eulalie uirginis et martyris.
    III Idus. S. Damasi pape.
     II Idus. S. Finiani episcopi et martyris. Dies Aegypt.
    Idus. S. Lucie uirginis et martyris.
    XIX Kal. Ian. S. Nicasii episcopi et confessoris.
    XuIII Kal. S. Aureliani episcopi et confessoris. Dies Aegypt.
     XuII Kal. S. ualentini episcopi et confessoris.
    XuI Kal. S. Ignatii episcopi et martyris.
    Xu Kal. S. Simplicii episcopi. Sol in Capricornium.
    XIu Kal. S. Secundi, Zozimi martyris.
    XIII Kal. S. Anastasii episcopi et confessoris uigilia.
    XII Kal. S. Thome apostoli in India. HILDIGRIMUS EPISCOPUS.
    XI Kal. S. Theodosie uirginis
    X Kal. S. uictorie uirginis et martyris.
    IX Kal. uigilia Natalis Domini.
    uIII Kal. NATIuITAS DOMINI NOSTRI IESU CHRISTI.
    uII Kal. Natalis S. Stephani protomartyris.
    uI Kal. S. Iohannis apostoli et euangeliste.
     u Kal. SS. Innocentium martyrum.
    Iu Kal. S. Felicis pape et martyris.
    III Kal. S. Perpetui episcopi Turonensis
    II S. Siluestri pape, Columbe uirginis.







MARTYROLOGIUM INSIGNIS ECCLESIAE ANTISSIODORENSIS.



IANUARIUS. Iani prima dies et septima fine timetur.


Kalendis Ianuarii. Circumcisio et octaua Domini nostri IESU CHRISTI. Rome S. Almachii martyris, et S. Martine uirginis et martyris. Apud Spoletum ciuitatem passio S. Concordii martyris. Apud Cesaream Cappadocie natalis S. Basilii episcopi et confessoris. In Africa natalis S. Fulgentii episcopi et confessoris. Apud Alexandriam S. Eufrosine uirginis. In territorio Lugdunensi natalis S. Eugendi abbatis. Rauenne S. Seueri episcopi et martyris. Item Rome martyrum XXX.

Obiit Robertus Leuita et canonicus. Ipsa die in territorio Aruernensi, cenobio Siluiniaco, depositio domni Ordilonis Cluniacensis abbatis.

 Iu Nonas Ianuarii. In Thebaide depositio beati Macarii abbatis. Et in Ponto ciuitate Thomis trium fratrum Argei, Narcissi, et Marcellini pueri et mart. In Frisia passio S. Theaginis martyris.

III Nonas Ianuar. Rome natalis S. Antheros pape et martyris. Parisius depositio sancte Genouefe uirginis. In ciuitate Aulana passio S. Petri, qui crucis supplicio est interemptus. uienne sancti Florentii episcopi.

Obiit Gislebertus episcopus et Ablenus archidiaconus.

Pridie nonas Ianuar. Apud Cretam natalis S. Titi apostolorum discipuli. Rome SS. mart. Prisci presbyteri et Priscilliani et Benedicte religiosissime femine et beate Dafrose martyris, et aliorum uII mart.

 Nonis Ianuar. Rome natalis sancti Telesphori pape et martyris. Ierosolyme B. Simeonis prophete, qui Dominum nostrum IESUM CHRISTUM in ulnas accepit. Apud Antiochiam in ecclesia que uocatur Penitentia, depositio Simeonis monachi qui in columna stetit.

Obiit Ebrardus subd. et canon., qui datis in claustrum faciendum C solidis, dedit etiam domum suam canonicis et uineas, hoc pacto ut fratres sui anniuersarium eius diem inde facerent, et canonici canonicis refectionem persoluerent. Quod si facere recusarent, canonici domum et uineas sibi acciperent, et anniuersarium idem cum eleemosynis et refectione celebrarent.

uIII Idus Ianuarii. Epiphania Domini nostri. In ciuitate  Antiochie natalis sancti Iuliani martyris et Basilisse et Celsi pueri et Marcianille, et Antonii presbyteri et Anastasii martyrum. In territorio Remensi passio sancte Magne uirginis. Antissiodero translatio sancti Germani confessoris.

Obiit dominus W. huius sancte ecclesie episcopus. Ipso die Wadricus miles de Warziaco obiit.

uII Idus Ianuar. Relatio IESU ex Aegypto. In Antiochia natalis sancti Luciani presbyteri et martyris, qui in quatuor partibus est diuisus, et in singulis lapidibus ligatus et in mare mersus.

uI Idus Ianuarii. Neapoli in Campania sancti Seueri confessoris, Beluacus sancti Luciani presbyteri, Maximiani et Iuliani martyrum.

Obiit Anastasius Senonum archiepiscopus.

u Idus Ianuar. Apud Smyrnam natalis SS. uitalis,  Reuocati et Fortunati; et in Mauritania Cesariensi natalis sancte Martine uirginis.

Iu Idus Ianuar. In Thebaide depositio sancti Pauli primi eremite, qui a XuI etatis sue anno usque ad CXIII solus in eremo permansit, eiusque animam inter sanctorum choros ad celum ferri ab angelis B. Antonius uidit. Et in Cypro B. Nicanoris qui fuit unus de uII diaconibus.

Ipsa die Leotardus sacerdos et decanus Senonum obiit. Item Frotmundus miles S. Stephani obiit.

III Idus Ianuar. In Africa natalis sancti Saluii martyris. Apud Alexandriam natalis SS. confessorum Petri, Seueri et Leutici.

II Idus Ian. Apud Achaiam natalis sancti Saturi  martyris. Eodem die sancti Archadii martyris. Apud Lingones sancti Gregorii episcopi et confessoris.

Idibus Ian. Rome uia Lauicana corone militum XL. Pictauis depositio S. Hilarii episcopi et confessoris. Remis natalis S. Remigii episcopi et confessoris. Octaue epiphanie Domini.

Ipsa die Rainaldus Aeduensis episcopus ab hoc seculo est translatus.

XIX Kal. Febr. In Antiochia Glicerii diaconi multis tormentis passi et in mare mersi. Nola Campanie passio sancti Felicis presbyteri sepulti in Pincis. Et alibi depositio sancti Eufrarii episcopi et confessoris

Ordinatio Gerranni episcopi, qui dedit fratribus  in comitatu Laticensi Gaiacum cum omnibus appenditiis suis. uineam quoque que est in suburbio ciuitatis que dicitur Cerseredus, quam qui habuerit per chartam det fratribus uini modium unum ad minorem mensuram.

Eodem die Rotdulphus rex obiit. Ipsa die Tetardus miles ab inimicis interfectus est, et Frotmundus sacerdos. Item ipsa die obiit Heldricus abbas S. Germani.

XuIII Kal. Febr. In Aegypto B. Macarii abbatis discipuli S. Antonii. Et alibi S. Hisiodori confessoris. Andegauis B. Mauri monachi et abbatis. Et alibi depositio Abacuc et Michee prophetarum.

XuII Kal. Febr. Rome uia Salaria in cimiterio Priscille, depositio Marcelli pape et martyris.  Arelate sancti Honorati episcopi et confessoris. Parrona cenobio sancti Fursei confessoris. Aruernis natalis sancti Boniti episcopi et confessoris.

Obiit Heribertus episc. et postea monachus. Obiit Arnaldus diaconus et magister. Item obiit Gyla bone memorie femina Deoque sacrata. Eodem die obiit Gaufridus huius ecclesie canon. et decanus.

XuI Kal. Feb. In Aegypto apud Thebaidam natalis B. Antonii monachi. Bituricas depositio Sulpicii episc. et confessoris. Lingonas passio SS. geminorum Speusippi, Eleusippi et Meleusippi Leonille, Iouille et Neonis.

 Eodem die Gurardus obiit huius ecclesie canonicus et prepositus sancte Marie. Item obiit uauterius leuita et canonicus, qui dedit ad officium altaris S. Stephani uestimenta sacerdotalia et librum necessarium ad missam celebrandam, et fratribus dedit duos molendinos apud uillamnouam, domum, uiridarium, uinum ad sui memoriam faciendam.

Xu Kal. Febr. Cathedra sancti Petri apostoli qua primum Rome sedit. Eodem die natalis sancte Prisce uirginis et martyris. Et in Ponto natalis SS. martyrum Mosei et Ammonis. Alexandrie sancti Maximi episcopi et confessoris. In ciuitate Apollonia passio SS. Tirsi, Leuci et Gallenici, Antissiodero dedicatio beate et gloriose uirginis  MARIAE.

Obiit Gislaudus presbyter, qui cum fratre suo Fredeberto diacono et uinberto laico dederunt fratribus mansum suum cum omnibus appenditiis suis, de uineis arpennes uIII, de terris ancingas sex, qui est situs in pago Senonico in uilla Caciaco ad refectionem canonicis celebrandam.

Commemoratio Gaufredi et uxoris eius Heldrade, pro quorum absolutione et sancte Marie ueneratione Ricco filius eorum uineam dedit, de qua fratribus dedicationis ipsius uirginis die daretur pro tempore refectio.

XIu Kal. Febr. Ierosolyme natalis Marthe et Marie, sororum Lazari. In Smyrna natalis S. Germanici mart. ac bestiis damnati. Corbionis monasterio  natalis sancti Launomari confessoris.

Obiit Airricus leuita. Eodem die Frodo leuita et canonicus obiit, qui pro salute anime sue fecit huic ecclesie columbam argenti auro . . . deauratam cum corona et catenis argenteis desuper altare pendentem ad corpus Domini nostri IESU CHRISTI conseruandum.

Eodem die Willelmus canonicus et leuita obiit, qui pro remedio anime sue ad bibliothecam faciendam de nummis suis libras quatuor dedit. Item obiit Rodulphus sacerdos et canonicus, qui ob remissionem peccatorum dedit ecclesie calicem argenteum, missale librum optimum et sacerdotale indumentum.

XIII Kal. Febr. Rome natalis Fabiani pape et martyris,  et sancti Sebastiani martyris, in uestigia apostolorum sepulti. In cimiterio Callisti uia Appia Marii et Marthe cum filiis suis Audifax et Abacuc. Lugduno Gallie Clementis presbyteri.

XII Kal. Febr. Rome passio sancte Agnetis uirginis. Athenas B. Publii episcopi, qui a B. Paulo apostolo episcopus ordinatus est. Trecas natalis sancti Patrocli martyris. In Hispaniis natalis SS. martyrum Fructuosi episcopi, Augurii et Eulogii diaconorum.

Ipsa die Iohannes humilis episcopus migrauit ad Dominum, uixitque in episcopatu ann. I, menses XI, dies totidem.

XI Kal. Febr. In Hispaniis sancti uincentii diaconi  et martyris. Rome ad aquas Saluias natalis sancti Anastasii monachi et martyris de Persida. Eodem die in Galliis, ciuitate Ebreduno, SS. martyrum uincentii, Orontii et uictorini. In territorio uiennensi, passio SS. XuIII.

X Kal. Feb. Rome natalis S. Emerentiane uirginis et martyris. Et in Mauritania ciuitate Neocesariensi natalis S. Seueriani et Aquile uxoris eius igne combustorum. Eodem die, natalis S. Parmenii diaconi, qui unus fuit de septem diaconibus. Toleto ciuitate, natalis S. Hildefonsi episcopi et confessoris.

IX Kal. Febr. apud Ephesum, natalis sancti Timothei discipuli B. Pauli apostoli, cuius corpus XX anno Constantini imperatoris Constantinopolim  translatum est. In Antiochia, natalis S. Babilli episcopi. Trecas S. Sauiniani martyris. Et Neocesaria ciuitate, natale sanctorum martyrum Mardonii, Musonii, Metelli, Eugenii.

uIII Kal. Febr. Conuersio S. Pauli apostoli et translatio corporis eius. Apud Damascum depositio Ananie, qui ipsum Paulum baptizauit. Eodem die, natale B. Gregorii Nazianzeni episcopi, qui Theologus appellatur. Aruernis S. Preiecti episcopi et martyris, et Marini uiri Dei. Apud Gabalensem ciuitatem S. Seueriani episcopi.

uII Kal. Febr. In Nicea Smyrne, natalis S. Polycarpi episcopi et martyris discipuli S. Iohannis apostoli, et Theogenis cum aliis XXXuI. In Bethleem  dormitio sancte Paule matris Eustochii uirginis Christi. Et in monasterio Cale, depositio Bathildis regine.

uI Kal. Febr. Constantinopoli, depositio S. Iohannis Chrysostomi episcopi et confessoris. Eodem die, natalis S. Marii abbatis monasterio Bobacensi.

Obiit Heribaldus leuita, qui dedit fratribus de predio suo mansum et dimidium in Senonico, in uilla que dicitur Liuiniacus, cum mancipiis et omnibus adiacentiis et quinque arpennos de uinea in uilla Pauliaco. Hubertus diaconus obiit, et Adoynus sacerdos et decanus

Obiit Atto sacerdos et canonicus huius ecclesie succentor egregius, qui omnibus que habebat in  eleemosynam datis, cum seruis, uineis et rebus aliis, ecclesiam honestauit libris suis.

u Kal. Febr. Rome octauas S. Agnetis uirginis et martyris. Apud Alexandriam depositio B. Cyrilli episcopi. In Tornodorensi, Reomago monasterio, transitus uiri apostolici, doctoris eximii, Iohannis summi confessoris.

Obiit Carolus imperator. Gotelindis Deo sacrata.

Iu Kal. Febr. Rome SS. martyrum Papie et Mauri militum. Treuiris depositio S. ualerii episcopi discipuli sancti Petri apostoli. Trecas, sancte Sauine uirginis.

III Kal. Febr. In Antiochia passio S. Hippolyti martyris.  Ierosolyme, B. Matthie episcopi. Eodem die, S. Alexandri martyris. Malbodio monasterio, natalis sancte Aldegundis uirginis.

Pridie Kal. Feb. Apud Alexandriam, natalis S. Metrani martyris. Item Alexandrie, natalis SS. martyrum Tirsi, Saturnini et uictoris. Trientina ciuitate, beati uigilii episcopi et martyris. Et alibi, SS. martyrum Cyri, Iohannis, et SS. uirginum Theodocte, Theotiote et Eudoxie, et sancte matris earum Athanasie.



FEBRUARIUS.

Kalendis Februarii. Apud Antiochiam, natalis S. Ignatii episcopi et martyris. Et in Scotia sancte Brigide uirginis. Smyrne, natalis S. Pionii martyris. Et alibi, beati Effrem diaconi. Tricastina  ciuitate, sancti Pauli episcopi et confessoris.

Iu Nonas Febr. Purificatio S. Marie. Cesaree B. Cornelii centurionis, ipsius urbis episcopi. Rome natalis S. Aproniani martyris. Aurelianis, depositio Floscoli episcopi et Sicarie Deo sacrate uirginis.

III Nonas Febr. In Africa, B. Celerini diaconi, et SS. martyrum Celerine auie eius, et Laurentini et Ignatii. Lugduno, depositio B. Lupicini episcopi.

Pridie Nonas Febr. In ciuitate Aegypti, que appellatur Tumbis, passio beatissimi Philee eiusdem urbis episcopi, et Philoromi tribuni et innumerabilium martyrum. Trecis S. Auentini episcopi et confessoris. Antissiodero, S. Alexandri subdiaconi  et confessoris.

Obiit Emmena Deo sacrata.

Nonis Febr. Apud Siciliam ciuitate Cathanensium, passio S. Agathe uirg. uienna B. Auiti episcopi et confessoris.

Eodem die obiit Gislebertus sacerdos atque decanus, postea monachus effectus; et Raginaldus sacerdos atque canonicus obiit.

uIII Idus Febr. Cesarea Cappadocie, Natalis sancte Dorothee uirginis et martyris, et sancti Theophili martyris scholastici. Aruernis natalis S. Antholiani martyris. Atrabis [l. Atrebatis], SS. confessorum uedasti et Amandi gloriosissimorum episcoporum.

uII Idus Feb. In Britanniis ciuitate Augusta, natalis  sancti Auguli episcopi et martyris. Apud Asiam prouinciam, S. Apollonaris Hierapolitane urbis antistitis.

uI Idus Febr. Apud Armeniam minorem, natalis SS. Dionysii, Emiliani et Sebastiani. Rome depositio S. Pauli episcopi. Alexandrie, natalis sancte Cointhe martyris.

u Idus Febr. Apud Pontum prouinciam, S. Athenodori episcopi, fratris beati Gregorii, qui et Theodorus cognominatus est. Alexandrie, natalis S. Apollonie uirginis.

Iu Idus Febr. In Beneuento, natalis sancte Scholastice uirginis, sororis S. Benedicti. In Oriente  ,  S. Sotheris uirginis. Rome, SS. martyrum Zotici, Irenei, Hyacinti et Amantii. Apud Sanctonas, Troiani episcopi et confessoris.

III Idus Febr. Alexandrie, depositio S. Eufrasie uirginis, Lugduno, natalis B. Desiderii episcopi et confessoris. Eodem die S. Seuerini abbatis.

Obiit Aldenus sacerdos, qui dedit fratribus patrimonium suum in ualeria uilla.

Pridie Idus Febr. In Africa, SS. martyrum Saturnini presbyteri, Felicis, Apelii et sociorum eius, qui passi sunt pro Christo sub Anolino proconsule. Apud Alexandriam, Modesti et Ammonii martyrum. In Africa, passio S. Damiani militis.

Eodem die obiit Robertus huius ecclesie episcopus, qui annuale beneficium pro defuncto canonico  instituit, et molendinum subtus murum ab Atone acquisitum, fratribus huius ecclesie concessit et sauuamentum duplex a Puluereno . . . . remouit.

Idibus Febr. Apud Antiochiam, natalis S. Agabi prophete. In Militana ciuitate Armenie, natalis S. Polieucti martyris, qui Latine interpretatur multum orans. Andegauis, S. Lisinii episcopi et confessoris, Lugduno, depositio S. Stephani, episcopi et confessoris.

Obiit Aaron episcopus.

XuI Kal. Martii. Rome, natalis S. ualentini presbyteri et martyris. Interamnis, natalis S. ualentini episcopi. Apud Alexandriam SS. martyrum Bassi, Antonii, Protholici, qui in mare mersi sunt. Eodem die, SS. martyrum uitalis, Felicule  et Zenonis cum aliis plurimis. In Eraclea, natalis S. Felicis, Ianuarii. Et alibi passio S. Sereni.

Xu Kal. Martii. Rome, natalis S. Cratonis martyris. Apud Sebasten ciuitatem, passio S. Blauii [l. Blasii] episcopi et septem Feminarum sanctarum. Ipso die, depositio Quinidii episcopi et S. Siluini episcopi. Interamne, natalis S. Agape uirginis.

XIu Kal. Martii. Natalis S. Onesimi apostoli, qui Rome lapidatus, ad Ephesum corpus eius delatum est, ubi fuerat ordinatus episcopus; et in Cumis, sancte Iuliane uirginis. Et in Aegypto, Iuliani martyris cum aliis numero quinque millia.

XIII Kal. Martii. In Perside, natalis S. Polychronii  episcopi et martyris. In Africa passio S. Donati, Secundiani, Romuli, cum aliis LXXXuI. In Scotia S. Fintani presbyteri et confessoris.

XII Kalendas Martii. Hierosolymis beati Simeonis episcopi et martyris. Rome sanctorum martyrum Claudii et Prepedigne uxoris eius, et filiorum Alexandri et Cure, et fratris Claudii, beati Maximi. Apud Alexandriam beati Dionysii episcopi et confessoris.

Obiit Walterius Aurelianensis episcopus.

XI Kalendas Martii. Rome natale S. Gabinii presbyteri et martyris patris beatissime Susanne. In Africa Publii, Marcelli, Iuliani martyrum.

Obiit Robertus miles.

 X Kal. Martii. Apud Tyrum multorum martyrum, quorum numerum Dei scientia colligit. Rome depositio Gagi episcopi, et alibi uictoris et Corone. In Alemannia beati Galli confessoris.

Eodem die obiit Erembertus sacerdos et prepositus, qui dedit fratribus alodum in Antonno uilla, quem comparauit de Regemberto.

IX Kal. Martii. In Sicilia martyrum septuaginta et nouem sub Diocletiano diuersis tormentis passi. In Africa ciuitate Adrumeto natale sanctorum martyrum ueroli, Secundi, Seruuli et aliorum XX.

Goffridus canonicus S. Stephani et decanus S. Petri obiit

uIII Kal. Martii. Apud Antiochiam Cathedra S. Petri apostoli qua primum sedit Antiochie. In  Alexandria Abilii episcopi adiutoris Iohannis apostoli et euangeliste, et alibi beati Aristiodonis, qui unus fuit de septuaginta duobus discipulis.

uII Kal. Martii. Apud Smyrnam natale S. Sineri monachi et martyris, et septuaginta duorum martyrum. In Asia Polycarpi episcopi.

Ipsa die Otto Burgundie marchio obiit DCCCCLXIII incarnationis Dominice anno. Item obiit Obertus miles.

uI Kal. Martii. Natale S. Mathie apostoli, et inuentio capitis Iohannis Baptiste et precursoris Domini. Apud Cesaream Cappadocie natale S. Sergii martyris.

Obiit domnus Betto episcopus, qui dedit fratribus  uendosam ecclesiam et Rontonnacum uillam, et in Corboiaco mansum 1 ad exhibendam refectionem et commune obsequium.

u Kal. Martii. Apud Aegyptum natale sanctorum martyrum uictorini et uictoris, Nicefori, Claudiani, Dioschori, Serapionis et Papie. Pamphilia natale S. Nestoris et confessoris.

Iu Kal. Martii. In ciuitate Pergem Pamphilie beati Nestoris episcopi et martyris. In Alexandria beati Alexandri gloriosissimi episcopi et confessoris.

III Kal. Martii. Apud Hispaniam ciuitate Hispali natale S. Leandri episcopi, ad quem B. Gregorius libros Moralium scripsit. Et in Alexandria Iuliani martyris.

II Kal. Martii. In territorio Lugdunensi locis Iurensibus  depositio B. Romani abbatis. Eodem die sanctorum Macarii et Rufini.



MARTIUS.

Kalendis Martii. Rome natale sanctorum martyrum CCLX, quos iussit primo Claudius pro Christi nomine damnatos arenam fodere, deinde precepit ut foras muro porte Salarie mitterentur, et in amphitheatro eiusdem ciuitatis militum sagittis interficerentur. Andegauis Albini episcopi et confessoris. Carthagine passio Donati martyris. Apud urbem Antinoum passio beati Leonidis.

Obiit Actaldus sacerdos, qui dedit hospitali fratrum suorum in uilla Gratis mansum cum uinea adherente. Eodem die Rotfredus decanus uiam  uniuerse carnis est ingressus. Guadilo subdiaconus obiit eodem die, qui dedit fratribus suis alodum suum in loco qui dicitur uallis cum uineis et siluis seu mancipiis. Ipso die Enricus subdiaconus interfectus est. Item Waldricus prepositus corpus terre, beatum Christo tradidit spiritum.

uI Nonas Martii. Rome natalis sanctorum martyrum Iouini et Basilei, et aliorum plurimorum martyrum sub Alexandro capitali sententia damnatorum. Item Rome Simplicis pape et martyris.

u Nonas Martii. In Hispania sanctorum Emittenrii et Cheledonii martyrio coronatorum. Antissiodero natale sancte Camille uirginis. Cesaree natale sanctorum martyrum Marini militis et Aerii senatoris.

 Iu Nonas Martii. Natale sancti Lucii pape et martyris. Item, Rome sanctorum martyrum nongentorum, qui sunt positi in cimiterio ad sanctam Ceciliam. Eodem die natale sancti Gaii palatini in mare mersi. Nicomedia passio sancti Adriani cum aliis numero uiginti tribus.

III Nonas Martii. Antiochia passio sancti Foce martyris, cuius ecclesie ianuam si attigerit credens quilibet colubrino morsu percussus, statim sanatur. Ipso die sancti Eusebii palatini et aliorum nouem martyrum.

Obiit Walo Trecassine Ecclesie episcopus. Eodem die ordinatio domni Hugonis episcopi, qui dedit fratribus in die ordinationis sue altare Billiacensis ecclesie.

 Pridie Nonas Martii. Nicomedia natale sanctorum uictoris et uictorini, qui tormentis multis afflicti, et retrusi in carcerem, ibidem uite sue cursum impleuerunt. Ciuitate Toleto depositio sancti Iuliani antistitis.

Nonas Martii. Mauritania ciuitate Tuburbitanensi passio sanctorum martyrum Satiri, Perpetue et Felicitatis, et cum eis Reuocati, Saturnini et Secundoli.

uIII Idus Martii, Carthagine natale sancti Pontiani diaconi et beati Cypriani episcopi. In ciuitate Antinoum natale sanctorum martyrum, Philemonis, Apollonii, Arriani, Theotici et aliorum III in mare mersorum.

 Eodem die defunctorum commemoratio monachorum monasterii de Caritate solemniter, quod et ipsi pro defunctis nostris celebrant.

uII Idus Martii. Nisena ciuitate natale sancti Gregorii episcopi fratris beati Basilii. Barzilona Paciani episcopi et confessoris. Apud Sebasten Armenie minoris natale sanctorum gloriosorum martyrum XL militum tempore Licinii regis. Nam et nomina et gesta eorum habentur. In Africa Cyrilli, Felicis, Philippi, Mariani, Rogati, Concessi.

Obiit Wala episcopus, pro cuius memoria facienda Ansergisus germanus eius archiepiscopus . . . . duos mansos cum regali et episcopali consensu fratribus dilargitus est, et in administratione luminis  diuini altaris ecclesie S. Stephani in Piscasiolo uilla mansum unum.

uI Idus Martii. Apamia natale sanctorum martyrum Alexandri et Gaii de Eumenia. In Persida sanctorum martyrum XLII. In Antiochia Agape uirginis. Parisius sancti Drothoueri abbatis, discipuli beati Germani episcopi. Luxouio monasterio sancti Attali abbatis.

u Idus Martii. Apud Alexandriam natale sanctorum Philoni episcopi, Candidi, ualerii cum aliis uiginti. Apud Sebasten Armenie minoris natale sanctorum XL martyrum, qui crurifragio martyrium consummarunt. Carthagine natale sancti Heracli. Antissiodero sancti uigilii episcopi et martyris.

Ipso die Agano decanus sancti Stephani obiit.

 Iu Idus Martii. Natale sanctorum Innocentii pape et beatissimi Gregorii pape et precipui doctoris. Apud Nicomediam natale beati Petri excellentissimi et martyris, qui fide et nomine heres almi Petri apostoli exstitit aliorum octo.

Obiit Adalgarius diaconus, qui dedit fratribus de uineis arpennos uI in circuitu Gratiaci ad sui memoriam celebrandam. Eodem die ordinatio domni Bettonis episcopi.

III Idus Martii. Nicomedia natale sanctorum martyrum Macedonii presbyteri et Patricie uxoris eius, et Modeste filie eius. Nicea ciuitate sanctorum martyrum Theusete, Horis, Theodore, Nimpodore, Marcii, Arabie, qui omnes igni traditi sunt. In Thebaida sancte Euphrasie uirginis. In territorio  Neuernensi sancti uiuentii presbyteri.

Pridie Idus Martii. Rome natale sanctorum martyrum XLuII, qui baptizati sunt a beato Petro cum teneretur in custodia, qui omnes Neroniano gladio consumpti sunt. Apud Laodiciam natale sancti Segaris episcopi et martyris. Nicomedia Felicissimi, Datiui et Frontine. Rome Innocentii episcopi. In Africa sancti Petri martyris et sancti Eufrosii.

Idus Martii. In Cesarea Cappadocie passio sancti Longini, qui latus Domini lancea perforauit, ut in gestis eius inuenitur. Thessalonica ciuitate natale sancte Matrone martyris, que uiriliter usque ad mortem in confessione Christi permansit. Rome Zacarie pape.

 Obiit eodem die Adelhelmus sacerdos et concentor. Eodem die obiit Odo miles, qui apud Creuenum uillam alodum suum canonicis dedit.

XuII Kalendas Aprilis. Aquileia beati Hilarii episcopi et Taciani diaconi, qui una cum filio suo Felice, Largo et Dionysio martyrium consummarunt. Rome Cyriaci martyris, et cum eo Smaragdi et Crescentiani, et aliorum uiginti martyrum. Aruernis sancti Patricii episcopi et confessoris. Nicomedia Castorii martyris.

XuI Kalendas April. In Scotia natale sancti Patricii episcopi et confessoris, qui primus ibidem Christum euangelizauit. Alexandria natale sancti  Ambrosii diaconi. Niuigella monasterio sancte Gertrudis uirginis.

Xu Kalend. April. Apud Cesaream natale sancti Alexandri episcopi et martyris, qui cum Narcisso Hierosolymitane Ecclesie gubernacula suscepit. Rome Cyrilli episcopi et confessoris.

Obiit Walaharius sacerdos et decanus.

XIu Kalend. April. In Cesarea Cappadocie sancti Theodori presbyteri. Apud Penarensem urbem beati Iohannis magne sanctitatis uIII. Surrentum sanctorum martyrum Quinti, Quintilli, Quartille, Marci cum aliis nouem.

XIII Kalend. April. In Britanniis natale sancti Chudbrehcti episcopi et confess. Eodem die natale sancti Archippi commilitonis Pauli apostoli. In  Syria sanctorum Pauli, Cyrilli, Eugenii cum aliis Iu. Ipso die sancti Wilfranni.

Obiit Adoardus presbyter et Aroildis Deo deuota, qui dedit fratribus in uillari Tornetrense et Marolio optimum alodum cum capella pro sui memoria facienda.

XII Kalend. April. Apud Cassinum castrum sancti patris nostri Benedicti abbatis, qui fuit spiritu iustorum omnium plenus. Et in Flauiniaco aduentus et exceptio corporis sancte Regine uirginis et martyris. In territorio Lugdunensi beati Lupicini abbatis. Et in Alexandria beati Serapio nis anachorite.

XI Kalend. April. In Galliis ciuitate Narbone natale sancti Pauli episcopi et confessoris discipuli  apostolorum. Apud Corinthum beati Dionysii episcopi. Ciuitate Biterris sancti Afrodisii episcopi et confessoris.

Obiit Conradus comes et Maginfridus miles sancti Stephani. Eodem die obiit Theodericus canonicus et sacerdos, qui dedit domum suam et uineas, quidquid etiam proprietatis habere uidebatur, ad hospitale pauperum pro obtinenda uenia delictorum suorum.

X Kalend. April. Natale sanctorum martyrum uictoriani, Frumenti et alterius Frumentii, duorumque germanorum egregio tormento coronatorum sub Honorico rege. Apud Africam beati Fidelis martyris.

Gislarus archidiaconus obiit, qui dedit fratribus  suis omne predium suum quod in Melundis et in circuitu ipsius habere uisus est ad memoriam sui faciendam. Eodem die Willelmus laicus obiit, qui dedit inter fratres et altare patrimonium suum in Senonico, in uilla Confluente. Eodem die obiit Andreas miles.

IX Kalend. April. In Syria natale sancti Seleuci. Ipso die sanctorum Romuli et Secundoli, qui apud Mauritaniam pro Christo passi sunt. Rome passio sancti Pigmenii presbyteri. Hic Iulianum apostatam a puero nutriuit et sacris litteris erudiuit, a quo postea in Tiberim pro Christi fide necatus est; dehincque abstractus, sepultus est in cimiterio Pontiani non longe a sanctis Abdon et Sennen. In  Syria sancti Seleucii, itemque in Frigia sancti Agapiti.

uIII Kalend. April. Apud ciuitatem Galilee Nazareth Annuntiatio sancte ac perpetue uirginis Marie, et in Hierosolymis crucifixio Domini nostri Iesu Christi. Apud Syrmium natale sancti Herenei episcopi et martyris. Rome passio sancti Cyrini martyris. Nicomedia natale sancte Sedule martyris. In Antro insula natale sancti Ermelandi abbatis.

Obiit Ilduinus Senonensis archidiaconus huius ecclesie canonicus.

uII Kalend. April. Rome sancti Castuli presbyteri et martyris. Pentapolim Lybie Theodori episcopi, Yrenei diaconi, Serapionis et Ammonii lectorum. Apud Syrmium natale sancti Montani presbyteri  et Maxime uxoris eius in mare mersorum.

Obiit Aya sancte Marie ancilla. Eodem die obiit Anastasia mater domini Acardi presbyteri, que dedit canonicis sancti Stephani protomartyris quamdam uineam optimam, hoc pacto ut qui matutinis horis institerint, uinum dum duraret biberent. Canonici autem qui erant in capitulo hoc concesserant.

uI Kal. April. Apud Aegyptum B. Iohannis eremite, admirande sanctitatis, et prophetie spiritus uiri. Hierosolymis Resurrectio Domini nostri Iesu Christi. Apud Smyrnam beati Trasee episcopi et martyris. In Pannonia sancti Alexandri martyris.

u Kalend. April. Cesaree Palestine natale sanctorum  martyrum Prisci, Malchi, Alexandri. Cauillono depositio domni Gontranni regis. Rome Sixti pape. Tharso Cilicie Castoris et Dorothei.

Eodem die obiit Ansellus iuuenis miles S. Stephani. Item, obiit Condrada Deo sacrata.

Iu Kalend. April. Natale SS. martyrum Armogasti, Archinimi, et Satyri tempore Wandalice persecutionis. Monasterio Luxouiensi depositio beati Eustasii abbatis discipuli S. Columbani.

Ordinatio domni Waldrici episcopi. Ipsa die obiit Dodo miles sancti Stephani.

III Kalend. April. Rome natale SS. martyrum Quirini, Tribuni. Apud castrum Siluanectensium depositio S. Reguli confessoris et primi ciuitatis ipsius episcopi. Thessalonice natalis sanctorum  Domnini et uictoris.

Pridie Kalend. April. Rome S. Balbine uirginis, que iacet iuxta patrem suum Quirinum martyrem. Eodem die Amoos prophete. In Africa SS. Diodoli et Anesii.

Ipsa die obiit Belinus leuita et canonicus, uir honeste uite, qui canonicis sancti Stephani ad emendos reditus mille solidos dedit, de quibus singulis annis communis refectio canonicis exhibeatur.



APRILIS.

Kalendas April. In Armenia SS. martyrum Quintiani, uictoris. Rome depositio beatissime Theodore martyris. In Thessalonica natale SS. uirginum  Agapis et Cyonie martyrum. In Sardinia B. Meritoris episcopi et confessoris. Ipso die S. uenantii episcopi et martyris.

Obiit Guido canonicus et Edisse archidiaconus.

Iu Nonas Aprilis. Lugduno beati Nicetii episcopi et confessoris. Apud Palestinam depositio beate Marie Aegyptiace, que Peccatrix appellatur.

III Nonas April. Cesarea Cappadocie passio sancte Theodosie uirginis. Nicomedia, S. Donati et S. Amphiani. In Scithia ciuitate Thomis, natale sanctorum Euagrii et benigni.

Obiit Abbo huius ecclesie miles.

II Nonas Aprilis. Mediolano beati Ambrosii episcopi et confessoris doctoris precipui. Apud Ispalim depositio  S. Isidori episcopi et confessoris.

Ipsa die obiit Leotericus uicecomes, huius ecclesie uexillarius.

Nonas Aprilis. Thessalonice natale sancte Hyrene uirginis et martyris. Apud Aegyptum, natale sanctorum Nichanoris, et Apollonii, et Martiane, quorum gesta habentur.

Eodem die ordinatio domni Heriboldi episcopi. Item ipsa die Ingeluinus miles obiit.

uII Idus Aprilis. Rome natale S. Sixti pape et martyris temporibus Adriani passi. In Macedonia sanctorum Timothei et Diogenis. Libie superioris Theodori episcopi, Herenei diaconi, Serapionis et Ammonii lectorum. Et alibi natale sancte Marine et Eguline.

 Obierunt Remigius et Warimbertus episcopi. Eodem die obiit Gaufridus archidiaconus et abbas sancti Eusebii.

uIII Idus Aprilis. Apud Africam natale sanctorum Epiphanii episcopi, et donati et aliorum XIII. Eodem die Heiesippi XIu sanctissimi. Alexandria sancti Peleusii presbyteri,

Obiit Iohannes leuita et abbas sancti Eusebii adhuc iuuenis prudentia litterarum imbutus et bonitate decorus. Ipsa die obiit Adila religiosa femina.

uI Idus Aprilis. Apud Tolosam natale sancti Exuperii episcopi et confessoris, cuius actus beatus Hieronymus memorabiliter describit. Rome Calisti pape.

 Obiit Beraldus sacerdos et concentor.

u Idus Aprilis. Apud Antiochiam natale Procori martyris, qui unus fuit de uII diaconibus. Apud Syrmium natale uII uirginum, que in unum meruerunt coronari, quarum nomina Deus nouit.

Obiit Suauis subdiaconus in litteris multum deditus. Eodem die regina uxor Guiberti obiit, cuius assensu et precibus idem Guibertus ecclesiam sancti Stephani canonicis in Acolaco uilla dedit.

Iu Idus Aprilis. Rome natale plurimorum martyrum quos sanctus Alexander papa baptizauit, et Aurelianus in mari necare fecit, et alibi Ezechielis  prophete. Antissiodero depositio sancti Palladii episcopi et confessoris.

Obiit Waningus, qui dedit fratribus suum mansum indominicatum cum optima uinea et uiridario adherente in loco qui dicitur Mausiacus, ad sui memoriam celebrandam. Eodem die Hludouicus rex obiit.

III Idus Aprilis. Rome natale S. Leonis pape, cuius temporibus exstitit sancta synodus Calcedonensis. Apud Cretam urbe Gortina natale sancti Philippi episcopi et confessoris. In Dalmatia ciuitate Salona natale sancti Dominionis episcopi et confessoris cum militibus uIII. Nicomedia S. Eustorgii.

II Idus Aprilis. Rome uia Aurelia depositio beati  Iulii episcopi et confessoris. Ipso die Zenonis episcopi. Wapingo depositio Constantini episcopi. Antissiodero beati Tetrici episcopi

Eodem die Guillelmus subdiaconus canonicus feliciter emisit spiritum, et pro delictorum suorum remissione domum suam et uineam canonicis dedit.

Idus Aprilis. In Calcedonia natale sancte Eufemie uirginis et martyris. Apud Pergamum Asie urbem natale SS. martyrum Carpi episcopi, et Papilii diaconi, et beate Agathonice, et aliarum multarum. In Hispania natale S. Herminegildis regis et martyris.

XuIII Kalendas Maii. Rome natale SS. Tiburcii et ualeriani et Maximi. Interamnis S. Proculi martyris.  Apud Alexandriam beati Hontonis et sancte Domne uirginis cum sociis uirginibus coronate.

Eodem die ordinatio domni Richardi presulis. Ipsa die obiit Otbertus miles S. Stephani.

XuII. Kal. Maii. In ciuitate Cordula natale sanctorum martyrum Olympiadis et Maxime nobilium. In Italia sanctorum martyrum Maronis, Euthicetis et uictorini. Et in Reomago cenobio beati Syluestri discipuli sancti Iohannis confessoris.

XuI Kal. Maii. Cesar-Auguste sanctorum decem et octo martyrum, quorum nomina et passio habentur. Apud Chorintum natale S. Calixti et Carisii cum aliis uII. Rome S. Anicheti pape et  martyris, et in Mauritania natale sancte Basilie

Eodem die obierunt Godolgarius presbyter et Augustus sacerdos, qui dedit fratribus alodum suum Maisiline cum uinea adiacente in uilla que dicitur Loconiacus ad sui memoriam recolendam.

Xu Kal. Maii. Apud Africam natale sancti Mappalici, qui cum aliis pluribus cononatus est. Antiochia natale sanctorum Petri diaconi et Hermogenis.

Obiit Petrus diaconus qui dedit fratribus in pago Senonico, in uilla que dicitur Riuisiacus, et in pago Antissioderense in uilla que dicitur Poziacus, omnia  propria sua quecunque uisus est habere, cum masilinis et terris et uineis ad sui memoriam recolendam. Ipso die Dauid leuita et prepositus migrauit ab hac uita. Item, Iohannes leuita et abbas humilis ab hoc seculo migrauit ad clementiam Christi. Obiit Richardus comes. uictoria comitissa.

XIu Kalend. Maii. Apud Messanam Apuleie ciuitatem natale SS. martyrum Eleutherii gloriosissimi episcopi, et Anthie matris eius. Rome passio S. Apollonii senatoris. In Africa uictoris-Pamphili cum aliis numero uII.

XIII Kalend. Maii. Apud Chorintum natale S. Timonis crucifixi, qui fuit de uII. diaconibus. In Armenia ciuitate Militina natale SS. Rufi, Aristonici, Hermogenis cum aliis numero sex. Caucoliberi  Hispanie natale S. uincentii martyris. In cenobio quod dicitur ad Laubias depositio beati Ursmari episcopi et confessoris.

Obiit Ersendis uidua Deo sacrata, que dedit fratribus pro Agini quondam sui mariti atque anime sue absolutione in pago Senonico in uilla Caciaco clausum uinee habentem Arpennos Iu, et ad sanctum Priscum inter monachos et fratres uineolas quas ibi habebat. Stephanus miles obiit.

XII Kalend. Maii. Natale S. uictoris pape et martyris. Item, Rome SS. martyrum Sulpitii et Seruiliani. Antissiodero ciuitate depositio SS. confessorum Mamertini et Mariani.

XI Kalend. Maii. Apud Persidem natale S. Simeonis episcopi et martyris cum aliis plurimis. In  Galliis ciuitate Ebredunensi natale S. Marcellini episcopi et confessoris. Apud Alexandriam natale SS. Fortunati, Aratoris presbyteri, Felicis, Siluii, uitalis, qui in carcere quieuerunt.

Obiit domnus Galdricus episcopus. Obiit Hugo nobilissimus miles sancti Stephani, qui dedit fratribus Acolacum uillam cum appendiciis suis, annuente Goffrido episcopo suo seniori ad sui memoriam recolendam.

X Kalend. Maii. Rome S. Gai pape et martyris. Apud Persidem SS. martyrum quingentorum. Lugduno Gallie natale sancti Epipodii martyris. Et alibi S. Parmenii cum sociis suis. Senones ciuitate S. Leonis episcopi et confessoris.

 Eodem die Elya uxor Roberti ducis, mundo plangente, celo plaudente, ultimum exhalauit spiritum. Ipsa die Elisabeth uxor Iosberti militis, cuius assensu et precibus isdem Iosbertus nemus quoddam et olquam unam non longe ab Acolaco uilla canonicis sancti Stephani dedit ad sui memoriam faciendam.

IX Kalend. Maii. In Persida ciuitate Diospoli passio S. Georgii martyris. In Galliis ciuitate ualentia natalis SS. Felicis presbyteri, Fortunati et Achillei diaconorum. Fontenella monasterio S. Wlfranni episcopi et confessoris.

Eodem die obiit Gwilencus miles.

uIII Kalend. Maii. Lugduno Gallie natale S. Alexandri  martyris cum aliis numero XXXIu. In Britannia S. Melliti episcopi et confessoris.

Obiit Ansellus leuita et canonicus insignis, in diuinis scripturis magister egregius, qui pro salute anime sue uineam quam habebat in monte Defenso canonicis dedit.

uII. Kalend. Maii. In Alexandria natale S. Marci euangeliste. Lugduno depositio beati Rustici episcopi. Rome letania maior ad S. Petrum. In Syracusa ciuitate Sicilie natale SS. Euodii, Ermogenis et Caliste.

Obiit domnus Eribaldus episcopus qui dedit ad uestimenta fratrum emenda, Condidam uillam cum suis appenditiis et abbatiolam sancti Remigii cum uineis, corticano uidelicet et plantis; et ad stipendia  ipsorum dimidium Maximiacum, hoc est mansos XXI.

uI. Kalend. Maii. Rome natale SS. martyrum Cleti et Marcellini pape. In pago Pontiuo, cenobio Centule, depositio sancti Ricarii confessoris. Antissiodero dedicatio maioris ecclesie S. Marie.

u Kalend. Maii. Rome natale S. Anastasii pape. Nicomedia S. Antimi episcopi et martyris cum innumera multitudine martyrum. In ciuitate Tarso Cilicie natale S. Castori.

Obiit Lambertus huius ecclesie canonicus et sacrista, qui ad sui memoriam recolendam dedit huic ecclesie bacinos duos argenteos, thuribulum argenteum, cappam de pallio, et duo candelabra, et duo tapetia; canonicis autem dedit centum solidos  et furnum quem apud Creuenum fecit, et quidquid domorum uel aliorum edificiorum tam apud Creuenum, quem apud Acolacum habuit.

Iu Kalend. Maii. Apud Rauennam natale S. uitalis martyris patris SS. Geruasii et Prothasii. Alexandria beate Theodore uirginis et martyris, et S. Didimi martyris. In Pannonia S. Eusebii episcopi et S. Pollionis martyris

Obiit Stephanus laicus, qui dedit predium suum, quod in Loconiaco uilla adquisiuit de Georgio presbytero, fratribus sancti Stephani, ad sui memoriam agendam post obitum uxoris Gelesindis.

III Kalendas Maii. Apud Paphum natale S. Titichi apostolorum discipuli. In Tuscia Torpetis martyris. In Numidia apud Cirtensem coloniam natale  sanctorum martyrum Agapii et Secundini episcoporum. Passi sunt cum eis alii sex.

Eodem die Ayglulfus sacerdos atque decanus, diuinorumque erogator uerborum ab hac luce migrauit, canonicis S. Stephani tribuens tres arpennos uinee sui predii in Garricis uilla.

Pridie Kalend. Maii. Natale sanctorum martyrum Mariani presbyteri et Iacobi diaconi cum aliis multis. Sanctonas ciuitate natale S. Eutropii martyris. Apud Asiam passio S. Maximi martyris. Rome uia Appia depositio Quirini episcopi et confessoris.

Obierunt Niuelon miles. Item Hugo huius ecclesie canonicus et decanus.



MAIUS.


Kalendas Maii. Natale SS. apostolorum Philippi et Iacobi. Ierosolymis natale sancti Quiriaci episcopi et martyris, qui et Iudas uocatus est. Et alibi Ieremie prophete. Autissiodero ciuitate depositio sanctissimi Amatoris episcopi et precipui confessoris Christi. In Galliis territurio uiuariensi passio S. Andioli subdiaconi. Ciuitate Sedunensi loco Agauno passio S. Sigismundi regis. Tolosa ciuitate depositio S. Orientis episcopi et confessoris.

uI Nonas Maii. Alexandria natale sancti patris nostri Athanasii episcopi et confessoris. Item in Alexandria natale SS. Saturnini et Neapolis qui in carcere requieuerunt. Hierosolymis natale beati Simeonis  episcopi et martyris, qui propinquus Saluatoris fuit secundum carnem. Autissiodero Optati episcopi, Memorii presbyteri et Sanctini presbyteri.

Obiit Remigius monachus et egregius doctor. Eodem die obiit Norgaudus Eduensis episcopus, huius ecclesie canonicus, qui per manum Humbaldi episcopi ecclesie nostre dedit pretii librarum X ex pallio cappam optimam et quinque marcas argenti purissimi ad mensam altaris exornandam, et duo super altare operimenta mirabiliter et operose operata.

u Nonas Maii. Hierosolymis inuentio sancte Crucis ab Helena regina in monte Golgota anno post Passionem Domini CCLXXXIII, regnante Constantino imperatore. Rome uia Nomentana natale SS. martyrum  Alexandri pape, Euentii et Theodoli presbyteri. Ipsa die Iuuenalis episcopi et confessoris. Autissiodero Eusebii presbyteri et Auiti diaconi.

Iu Nonas Maii. In Palestina ciuitate Gazan natale sancti Siluani episcopi cum plurimis clericorum suorum coronati. Et alibi sanctorum martyrum XL. Nicomedie natale S. Antonie martyris. Autissiodero depositio et translatio S. Corcodomi diaconi et confessoris. Lauriaco natale sancti Floriani martyris.

Obiit Walterius leuita et canonicus et S. Marie prepositus. Eodem die Girbertus leuita et preceptor et abbas S. Eusebii corpus tumulo, animamque reddidit Christo.

III Nonas Maii. Ascensio Domini ad celos. Apud  Alexandriam natale S. Euthimi diaconi. Thessalonice natale SS. Herenei et Peregrini et Hirenes ignibus combustorum. Arelato depositio S. Hilarii episcopi et confessoris. Autissiodero passio S. Iuuiniani lectoris. uienna B. Nicetii episcopi uenerabilis sanctitatis uiri.

Obiit Frodo archipresbyter et canonicus litteris bene eruditus.

Pridie Nonas Maii. Rome S. Iohannis apostoli et euangeliste, quando ante portam Latinam in feruentis olei dolio missus est. Antiochia natale S. Euodii episcopi et martyris. Eodem die B. Lucii Cyrenensis episcopi, et alibi sanctorum martyrum Helyodori, uenusti, Postumii, Maximi, Niceti,  cum aliis LXXII. Autissiodero depositio SS. ualerii et ualeriani episcoporum et confessorum.

Eodem die Mediolano ordinatio domni Humbaldi episcopi, et obitus magistri Guidonis canonici sancti Stephani et archiclaui, qui dedit ecclesie nostre ex libris suis passionales duos, antiphonarium, gradale, hymnarium et psalterium optimum.

Nonas Maii. Apud Terracinam Campanie urbem natale beate Domitille uirginis et martyris cum aliis uirginibus martyrio coronatis. Eodem die natale sanctorum Nerei et Achillei eunuchorum. Trecas sancte Mastidie uirginis. Ipso die apud Nicomediam passio sanctorum Flauii, Augusti et Augustini fratrum.

Ipso die Ilgerius huius ecclesie uenerabilis prepositus,  speculum et forma clericorum, tandem monachalem suscipiens habitum, mortem perdidit et uitam inuenit. Hic autem ut in anniuersario Humbaudi episcopi auunculi sui fratribus refectio exhiberetur, molendinum quod apud Agligniacum de suo proprio fecit, huic ecclesie donauit. Multis etiam ornamentis ecclesiam istam decorauit sacerdotalibus, scilicet uestimentum diaconorum et subdiaconorum. Dedit etiam calicem argenteum, canulas argenteas et cappam de pallio optimam, missale et breuiarium, et multos alios libros. Inter etiam multa beneficia que huic ecclesie fecit, dedit super altare quinque operimenta linea uenerabiliter operata. Portas autem principales istius ecclesie fecit, in quarum operatione CCC solidos donauit, medietatem  quoque terre de Albex, quam a Gaufrido Rufo emit, et molendinum quod edificauit in uilla que dicitur Molins, ad refectionem in die anniuersarii sui singulis annis fratribus exhibendam donauit. Eodem die obiit Hugo Niuernensis episcopus, huius ecclesie canonicus.

uIII Idus Maii. Mediolano natale sancti uictoris martyris. Autissiodero depositio sancti Eladii episcopi et confessoris. In Santonico [f. Nannetico] uertauense monasterio depositio sancti Martini presbyteri et confessoris. Rome Benedicti pape. In territurio Biturice ciuitatis monasterio Siluiniaco depositio S. Desiderati confessoris.

uII Idus Maii. In Persida sanctorum martyrum CCCX. Castro uindocino natale Beati confessoris, cuius  gesta habentur. Constantinopoli natale sancti Timothei.

uI Idus Maii. Obitus Iob prophete. Rome uia Latina in cimiterio eiusdem natale sanctorum martyrum Gordiani et Epimachi cum aliis multis. Item Rome Calepodii episcopi et martyris. Item Rome ad Centum aulas [f. Centumcellas] Quarti et Quinti.

u Idus Maii. Rome uia Salaria natale beati Antimi presbyteri et martyris et S. Pontii. uienna natale sancti Mamerti. Siluiniaco natale S. Maioli abbatis. Eodem die passio S. Gengulfi martyris.

Obiit Wibertus laicus et Dutinus puer, qui dederunt nobis mansinile cum uinea in ualle iuxta  Matriacum. Ipso die obiit Landricus comes.

Iu Idus Maii. Rome in cimiterio Pretextati natale sanctorum martyrum Nerei et Achillei fratrum. Item, Rome uia Aurelia natale S. Pancratii martyris. Eodem die beati Dionysii patrui eiusdem beati Pancratii. Apud Cyprum sancti Epiphanii episcopi et confessoris.

Obierunt Hugo abbas et Wigbaldus episcopus, qui dedit fratribus XII mansos in Chichiriaco per preceptum regis. Item Hermengardis comitissa obiit.

III Idus Maii. Rome sancte Marie ad Martyres dedicationis dies agitur a Bonifacio papa institutus. Tungrensis ecclesie depositio S. Seruatii episcopi et confessoris, et alibi beati Mitrii presbyteri et  confessoris. Autissiodero depositio S. Marcelliani episcopi et confessoris.

Pridie Idus Maii. In ciuitate Cymela natale S. Pontii martyris. In Syria natale sancti uictoris et S. Corone, qui simul passi sunt. Ipso die natale S. Pachomii patris nostri. Eodem die passio S. Bonifacii martyris, qui Nonas Iunias Rome sepultus est, quando et celebrior eius dies agitur.

Obiit Letardus presbyter, qui dedit fratribus quecumque habere uisus est in pago Senonico, in uilla que dicitur Bagnentiis, et in pago Autissiodorensi in uilla que dicitur Molendinis, ad sui memoriam recolendam.

Idus Maii. Natale sanctorum confessorum Torquati, Tisefontis, Secundi, Indaletii, Cecilii, Esicii, Eufrasii,  qui Rome a sanctis apostolis episcopi sunt ordinati. Apud insulam Chium natale S. Hysidori martyris. Lomosaco natale sanctorum Petri, Pauli, Andree et Dionysie, quorum mire passiones leguntur. Augustiduno natale S. Tetrici episcopi.

XuII Kalendas Iunii. Autissiodero uico Baugiaco passio S. Peregrini episcopi primi ciuitatis ipsius. In pago Tricassino sancti Fidoli episcopi et confessoris. Et alibi natale sanctorum Aquilini et uictoriani, quorum gesta habentur. In pago Foro-Iulensi uico qui uocatur Calidianus, natale S. Maxime uirginis. In Prouincia ciuitate Aquis sancti Mitrasii martyris.

Eodem die domnus Rikardus episcopus uiam aniuerse carnis est ingressus. Eodem die obiit Fulco  sancti Amatoris canonicus et sacerdos, qui pro salute anime sue domum suam Petrinam fratribus dedit.

XuI Kal. Iunii. Apud Hierapolim beati Papie antistitis. In Tuscia depositio corporis Torpetis martyris, qui u Kalendas Maii martyrium compleuit, sed festiuitas eius hoc die celebrior agitur. In Alexandria uictoris.

Obiit Gauzelmus sancte Lingonensis ecclesie episcopus.

Xu Kalend. Iunii. Apud Aegyptum sancti Dioscori lectoris et martyris. Ipso die natale sancti Felicis episcopi et martyris. Autissiodero exceptio reliquiarum sancte Eugenie uirginis et martyris.

 XIu Kalendas Iunii. Rome natale S. Potentiane uirginis et martyris et S. Pudentis patris eius. Item Rome natale sanctorum martyrum Calocerii et Partheni eunuchorum uxoris Decii imperatoris. In Africa natale SS. Quinti, Primuli, Salusti, Fortunati, Domnionis.

XIII Kalendas Iun. Rome uia Salaria natale S. Basille uirginis et martyris. In Galliis ciuitate Nemauso natale S. Baudelii martyris. Bituricas natale S. Austregesili episcopi et confessoris. Autissiodero in basilica S. Germani dedicatio subteriarum cryptarum, et in occidentali parte eiusdem ecclesie consecratio oratorii S. Ioannis Baptiste.

XII Kalend. Iun. In Mauritania natale sanctorum martyrum Timothei, Poli et Eutichii diaconi. Autissioderi  natale sancti ualis confessoris.

Obiit Ricco sacerdos, qui omne alodum suum, quod in Montiniaco possederat, cum areis infra ciuitatem sitis, dedit canonicis S. Stephani pro obtinenda peccatorum suorum remissione, et ut in obitus sui die optima exhibeatur refectio eisdem fratribus.

XI Kalendas Iunii. In Africa natale sanctorum martyrum Casti et Emili. Autissiodero S. Helene uirginis, cuius actus preclari in gestis S. Amatoris continentur. Apud Corsicam passio S. Iulie, que crucis supplicio coronata est. Item, Autissiodero depositio S. Romani monachi et confessoris, sanctique Benedicti discipuli.

Eodem die Hludouicus iuuenis rex obiit, et Heldradus  miles S. Stephani.

X Kalend. Iun. Apud Lingones passio sancti Desiderii episcopi. uigenna passio sancti Desiderii episcopi, qui passus est in territurio Lugdunensi.

Obiit Ablenus leuita, qui dedit in pago Senonico in uilla Iuliaco canonicis S. Stephani patrimonium suum pro obtinenda peccatorum suorum remissione, et ut in die obitus sui eisdem fratribus optima exhibeatur refectio. Ipso die obiit Walo sacerdos atque decanus S. Petri.

IX Kalendas Iunii. In Portu Romano natale S. uincentii martyris. Et alibi natale S. Manahen et beatissime Iohanne. In Galliis ciuitate Nannetis natale sanctorum martyrum Donatiani et Rogatiani  fratrum.

Obiit Legerius leuita et canonicus, qui a Ierosolymis reuertendo in mari sepulturam habuit.

uIII Kalendas Iun. Rome natale S. Urbani pape et martyris. Mediolano natale S. Dionysii episcopi et confessoris. In territurio Tricassino S. Leonis monachi et confessoris. Et alibi sanctorum quatuor martyrum.

uII Kalendas Iun. Apud Athenas B. Quadrati episcopi discipuli apostolorum. In Britannia natale S. Augustini episcopi et confessoris. Item, Quadrati martyris. In territurio Autissioderensi loco Quotiaco passio S. Prisci martyris cum ingenti multitudine. Rome SS. martyrum XXIII.

 uI Kalendas Iun. Mesia ciuitate Dorostrensi natale S. Iulii martyris. Ciuitate Arausica natale S. Eutropii episcopi et confessoris. In territurio Adartensi S. Ragnulfi martyris.

u Kalendas Iunii. Rome natale S. Iohannis pape et martyris. Apud Parisium transitus sancti Germani episcopi et confessoris. Apud Carnotum ciuitatem passio S. Carauni. In Sardinia SS. Emili, Felicis, Priami, Luciani.

Obiit Walo leuita et canonicus et postea monachus effectus.

Iu Kal. Iun. Rome uia Aurelia natale S. Restituti. uia Tyburtina natale septem germanorum. Treuiris B. Maximini episcopi et confessoris. Iconio ciuitate natale S. Coronis martyris. Eodem die  natale SS. martyrum Sisinnii, Martyrii atque Alexandri.

Obiit Frotmundus miles S. Stephani, et postea monachus S. Benedicti. Ipso die est interfectus comes Raynaldus.

III Kal. Iun. Rome uia Aurelia natale S. Felicis pape et martyris. Turribus Sardinie natale SS. martyrum Gabini et Crispuli. Antiochia natale SS. Isitii et Palatini, qui multa tormenta passi sunt. Ipso die natale S. Hucberti Tungrensis episcopi.

Pridie Kalend. Iun. Rome depositio S. Petronille uirginis, que fuit filia beati Petri apostoli. Eodem die apud Aquileam Cantii, Cantiani et Cantianille fratrum. Turribus Sardinie natale S. Crescentiani.

 Eodem die obiit Elizabeth femina, pro cuius anima Obertus miles uir eius ecclesie S. Stephani, duas olchas in Creuenno uilla sitas, dedit ad sui memoriam recolendam.



IUNIUS.

Kalendas Iunii. Rome dedicatio S. Nichomedis martyris, cuius martyrium XuII Kalendas Octobris ibidem celebratur. Augustiduno SS. Riuiriani episcopi et Pauli presbyteri, cum aliis X martyrum. Apud Cesaream Palestine natale S. Pamphili presbyteri et martyris. Ipso die S. Caprasii abbatis monasterio Lirinensis. uigenna Eladii episcopi et confessoris.

Iu Nonas Iun. Rome in cimiterio inter duas lauros uia Lauicana Marcellini presbyteri et Petri exorciste.  Ipso die Lugduno passio S. Blandine uirginis cum XLuIII martyribus, qui sunt in territurio Autissioderensi delati uico Bacernensi a beata Balbina.

II Nonas Iun. Apud Auretium ciuitatem Tuscie natale SS. martyrum Pergentini et Laurentini fratrum. Item in Campania B. Erasmi episcopi et martyris. In territurio Aurelianensi uico Maiduno depositio S. Lifardi presbyteri et confessoris.

Pridie Nonas Iunii. Rome in cimiterio Catacumbis uia Appia natale SS. Aretii, Datiani. Apud Hilliricum ciuitatem Scisciam natale S. Quirini episcopi et martyris.

Obiit Alto canonicus, qui dedit fratribus in pago  Autissioderensi, in uilla que dicitur Poziacus, de uinea in unum continentes plus minus arpennos u. Eodem die Stephanus de Casellis obiit, pro cuius anima Iohannes eius filius illam partem, quam in Casellis habere uidebatur, per manum Innocentii pape et Willelmi comitis, canonicis huius ecclesie Domino Deo seruientibus dimisit: et in Nanto uilla tres arpennos de terra arabili octoque denarios de censu pro anima atris sue, prope murum ciuitatis.

Nonas Iunii. Apud Aegyptum natale SS. martyrum Marciani, Nicandri et Apollonii, quorum gesta habentur. Apud Tharsum ciuitatem natale S. Bonifacii martyris. Item Bonifacii episcopi et martyris, qui de Britannis ueniens, in Frisia passus est.

Ipsa die obiit Theobaldus miles.

 uIII Idus Iunii. Apud Cesaream depositio S. Philippi diaconi, qui fuit unus de uII diaconibus. Rome sanctorum martyrum Artenii cum uxore sua Candida et filia Paulina. Apud Antiochiam S. Asclepiadis episcopi et confessoris.

uII Idus Iunii. Constantinopolim natale S. Pauli episcopi et martyris. Corduba SS. martyrum Petri presbyteri, Auentii, Hieremie et aliorum trium quorum gesta habentur.

Obiit Letericus subdiaconus, qui dedit fratribus alodum suum in Adrebleto uilla.

uI Idus Iunii. In Galliis Suessione ciuitate natale S. Medardi episcopi et confessoris. Eodem die depositio S. Godardi Rotomagensis episcopi, fratris eiusdem sancti Medardi, quos ferunt una die  natos, una eademque die episcopos ordinatos, similiter quoque una die ab hac die subtractos. In Dorostoro ciuitate sancti Marci episcopi.

u Idus Iunii. Rome in monte Celio natale SS. martyrum Primi et Feliciani. In Scotia S. Columbe presbyteri et confessoris. In Galliis ciuitate Agenno loco Pompeiaco passio S. uincetii leuite et martyris.

Iu Idus Iunii. Rome uia Aurelia natale S. Basilidis martyris et aliorum XXII martyrum. Autissiodero depositio S. Censurii episcopi et confessoris. Eodem die beati Gestulii martyris.

III Idus Iunii. In India natale S. Barnabe apostoli. Apud Corinthum natale S. Sostenes discipuli S. Pauli. In Aquileia SS. martyrum Felicis et  Fortunati. Rome Salutaria uetere natale sancte Basille.

Pridie Idus Iunii. Mediolano inuentio et translatio corporum sanctorum martyrum Nazarii et Celsi, quorum inuentio pridie Idus Iunii, martyrium u Kalendas Augustas celebratur: commemoratio tamen eorum publica et celebris in die sanctorum martyrum Prothasii et Geruasii celebrius excolitur. Et alibi SS. martyrum Basilidis, Cyrini, Naboris: sed et Nazarii et Celsi, quos duos passos fuisse apud Ebredunensem urbem antiquitas memorando celebrat. Rome uia Aurelia SS. Tripuli, Magdaletis, Zabini, Donatelle et Secunde.

Idus Iunii. Rome natale sancte Felicule uirginis  et martyris. Corduba ciuitate natale S. Fandile presbyteri et martyris. In Africa SS. Luciani, Fortunati, Crescentiani et Tecle.

XuIII Kal. Iul. Suessionis ciuitate passio SS. martyrum ualerii et Rufi, qui Rome quidem orti, sed in Gallia glorioso sunt martyrio coronati. Et alibi Helizei prophete. In ciuitate Aurelianis translatio corporis S. Aniani episcopi et liberatio ciuitatis ipsius a Chunis. In Africa SS. Quintiani, Theodole, Festiue et Cantianelle.

Obiit Iterius monachus doctor eximius.

XuII Kal. Iul. Apud Siciliam natale SS. martyrum uiti, Modesti et Crescentie. Eodem die apud ciuitatem Dorostro natale S. Esitii militaris et martyris. In Aquileia SS. Cantiani, Proti, Marci, Clementis.

 Obierum Umbaldus et uxor sua Ingelsindis, qui dederunt fratribus in Alnedo uilla alodum suum. Ipso die Robertus rex in bello occisus est.

XuI Kal. Iul. Apud Antiochiam natale SS. martyrum Cyrici et Iulite matris eius et aliorum CCCCIu. Ciuitate uinsontionensi natale SS. martyrum Ferreoli presbyteri et Ferrutionis diaconi. Ciuitate Nannetis S. Similiani episcopi et confessoris. Madriaco uilla S. Felicis martyris.

Obiit Hugo comes.

Xu Kal. Iul. Rome natale SS. martyrum CCLII. Aurelianis depositio B. Auiti presbyteri et confessoris. Et in monasterio qui Aurea nuncupatur, depositio S. Wlmari confessoris.

 XIu Kal. Iul. Rome uia Ardeatina natale SS. martyrum Marci et Marcelliani fratrum. In Hispaniis ciuitate Malacha SS. martyrum Cyriaci et Paule uirginis. Alexandria natale S. Marine uirginis.

Obiit Adhelardus sacerdos, qui dedit pro amore uite eterne in Montiniaco alodum suum canonicis S. Stephani, et in ciuitate Autissiodero aream in qua degebat.

XIII Kal. Iul. Mediolano natale SS. martyrum Geruasii et Prothasii, et commemoratio SS. Nazarii et Celsi. Rauenne natale S. Ursicini martyris.

Obiit Aeia mulier bona.

XII Kal. Iul. Rome depositio S. Nouati fratris Timothei presbyteri, qui a beatis apostolis eruditi sunt. Rauenna Crispuli et uitalis martyris. In  Thomis ciuitate sanctorum Pauli, Cyriaci, Paule, Felicie, Thome, Felicis.

Obiit Hludouicus imperator. Ipsa die obiit Ingrannus et Elizabeth uxor eius, pro quorum memoria Milo filius eorum dedit canonicis S. Stephani XII nummos in censu.

XI Kal. Iul. Apud Siciliam ciuitate Syracusana natale SS. martyrum Rufini et Martie. Rome sancte Demetrie uirginis. In Cesarea ciuitate natale S. Eusebii istoriographi.

X Kal. Iul. Natale S. Albani martyris cum aliis DCCCLXXXuIII. In ciuitate Nola Campanie natale S. Paulini episcopi et confessoris. Ipso die B. Nicei Romatiane ciuitatis episcopi.

 IX Kal. Iulii. uigilia S. Iohannis Baptiste. Eodem die S. Iohannis presbyteri et martyris uia Salaria ueteri sepulti. Apud Britanniam Ediltrudis uirginis et regine.

uIII Kal. Iul. Natiuitas beati Iohannis Baptiste. Augustiduno depositio S. Simplicii episcopi et confessoris. Rome in cimiterio Gaudenti, sanctorum Felicis, Emerite.

uII Kal. Iulii. Natale S. Sosipatris discipuli Pauli apostoli. Alexandria Gallicani martyris. Rome uia Salutaria [l. Salaria] natale S. Luceie uirginis et martyris cum aliis XXII simul et Aceie regis barbari. Apud Cretam S. Philippi Gortianensis episcopi.

uI Kal. Iul. Natale SS. martyrum fratrum Iohannis  et Pauli, quorum primus prepositus, secundus fuit primicerius Constantie uirginis filie Constantini. In Africa Gaudenti, Felicis, Emite.

Obiit Leotericus Senonensis archiepiscopus.

u Kal. Iulii. Apud Galatiam B. Crescentii discipuli Pauli apostoli. Tiburtina urbe Italie natale sancte . . . . cum septem filiis martyrizate. Cordube Hispaniis natale SS. Zoili et aliorum X et IX. Cartagini sancte Guddene uirginis et martyris. Oia monasterio S. Florentii confessoris.

Obiit Iohannes sacerdos et canonicus, qui ad missas celebrandas dedit pro redemtione anime sue uestimenta sacerdotalia et calicem argenteum, et fratribus XXII solidos censuales, ut eis refectio communis exhiberetur. Preterea dedit ecclesie domum  suam. Item obiit Galo laicus, qui omne patrimonium suum quod habebat in pago Tornetrensi in uillari-uilla pro amore uite eterne fratribus dedit ob sui memoriam faciendam.

Iu Kal. Iulii. uigilia apostolorum Petri et Pauli. Ipso die natale S. Leonis pape et confessoris. Lugduno Gallie S. Hyrenei episcopi et martyris, et aliorum uII.

III Kal. Iul. Rome natale sanctorum apostolorum Petri et Pauli, qui passi sunt sub Nerone, Basso et Tusco consulibus. In eadem urbe uia Aurelia sanctorum martyrum nongintorum septuaginta septem.

Pridie Kal. Iul. Natale et celebratio iterum beati Pauli apostoli. Item beatissime Lucine apostolorum  discipule. Lemouicas natale S. Martialis episcopi et confessoris. Ipso die sanctorum Corsici presbyteri et Leonis subdiaconi. In territurio uiuariensi S. Hostiani presbyteri et confessoris.

Eodem die obiit Andreas miles Ierosolymis sepultus.



IULIUS.

Kalendas Iulii. In monte Hor depositio Aaron sacerdotis primi. In territurio Lugdunensi depositio beatissimi Domitiani abbatis. Eodem die Aninsule monasterio natale S. Carelefphi presbyteri et confessoris. Turonis natale S. Monegundis uirginis. Ciuitate Engolisma depositio S. Ebarchii episc. et  conf. In territurio Remensi S. Theoderici presbyteri et confessoris. In territurio Cameracensi Portu, qui ualentianas nuncupatur, natale S. Saluii martyris. Augustiduno depositio Leonti episcopi et confessoris.

Obiit Rainardus miles. Item obiit Ionas leuita et canonicus, qui dedit ad restaurationem librorum huius ecclesie XL solidos.

uI Nonas Iulii. Rome natale SS. martyrum Processi et Martiniani, qui a beatissimis Petro et Paulo baptizati et instructi sunt. Et in eadem urbe natale S. Eutici et Melchiadis pape.

u Nonas Iul. Apud Edissam Mesopotamie passio S. Thome apostoli, qui translatus est XII Kalendas Ianuarii quando celebrior dies agitur. Constantinopolim  natale S. Eulogii. Laodicia S. Anatholii episcopi et confessoris. Apud Neocesariam Ponti beati Gregorii episcopi et beati Athenodori fratris episcopi. Senones S. Sydronii martyris.

Iu Nonas Iul. Osee et Aggei prophetarum. Turonis translatio S. Martini episcopi et confessoris, et ordinatio episcopatus ipsius. In Africa natale S. Iocundiani martyris. In territurio Biturice ciuitatis, uico uesteno, natale S. Lauriani martyris. In Sirmia natale SS. Innocentii, Sabbatie cum aliis XXX.

III Nonas Iul. Apud Syriam natale S. Domitii martyris. Rome natale sancte Ze martyris uxoris beati Nicostrati. In Alexandria S. Arpotis.

 Pridie nonas Iulii. Osee et Iohel prophetarum, et octaue apostolorum. Rome natale S. Tranquillini martyris patris martyrum Marci et Marcelliani, qui ad predicationem beati Sebastiani credidit Christum. In pago Threcarensi natale sancti Gotharis presbyteri et confessoris. Augustiduno depositio Legonti episcopi et confessoris.

Nonas Iulii. Apud Alexandriam natale S. Pantheni uiri apostolici. Rome SS. martyrum Nicostrati, Claudii, Castorii, uictorini, Symphoriani, quos beatus Sebastianus credere Christum docuit, et S. Polycarpus presbyter baptizauit.

Obiit Angilelmus episcopus, qui dedit uillam, cui Puiuerenus nomen est, fratrum canonicorum scilicet  stipendiis. Res etiam que ex iure proprio ei cesserant tam in Biliaco, quam in Annau cum seruientibus, eorumdem usibus delegauit.

uIII Idus Iulii. Apud Asiam S. Aquile et Priscille, de quibus in Actibus apostolorum scribitur. In Palestina natale S. Procopii martyris. Apud Eracleam SS. Iohannis et Apri. Ipso die S. Ceciliani martyris.

uII Idus Iulii. Rome ad Guttam iugiter manantem natale S. Zenonis et aliorum decem millium ducentorum trium. Eodem die beati Cyrilli episcopi et martyris. In ciuitate Tyrie natale S. Anatholie martyris, et S. Audatis martyris. In ciuitate Martulana natale S. Briccii episcopi et confessoris.  Eodem die depositio S. Patris nostri Effrem diaconi. Senones sancti Eraclii episcopi.

Obiit Odo sancti Dionysii monachus.

uI Idus Iulii. Rome natale SS. martyrum septem fratrum filiorum S. Felicitatis, id est, Ianuarii, Felicis, Philippi, Alexandri, uitalis, Siluani, Martialis. In Africa natale SS. martyrum Ianuarii, Marini, Naboris et Felicis. Item, Rome natale SS. uirginum Rufine et Secunde sororum et martyrum. Apud Ephesium in monte Celio depositio septem Dormientium, quorum nomina hec sunt: Maximianus, Malcus, Martianus, Dionysius, Iohannes, Serapion, Constantinus.

u Idus Iulii. Translatio corporis S. Benedicti abbatis In Armenia minore ciuitate Nicopoli natale  SS. martyrum Ianuarii et Pelagie. In territurio Pictauensi natale S. Sauini confessoris. Hic fuit ex discipulis sancti Germani Autissioderensis episcopi.

Iu Idus Iulii. Apud Aquileiam natale S. Hermogare episcopi et martyris, discipuli S. Marci Euangeliste. Apud Cyprum natale beati uasonis antiqui Christi discipuli. Mediolano translatio corporum SS. martyrum Naboris et Felicis. Rome in uaticano S. Pii pape. 

III Idus Iulii. Natale S. Sile apostoli, adiutoris beati Pauli apostoli. In Africa natale SS. confessorum Eugenii Cartaginensis episcopi et uniuersi cleri eiusdem ecclesie, qui cede inediaque mactati fere  quingenti uel amplius fuerunt. In Britannia minori natale S. Thuriaui episcopi et confessoris. In Anthiochia passio S. Margarite uirginis. In Alexandria Serapionis et Trophimi.

Pridie Idus Iulii. Rome natale S. Anacleti pape. Apud Pontum natale S. Foce episcopi et martyris. Alexandria depositio S. Eraclee antistitis. Lugduno Gallie S. Iusti episcopi et confessoris.

Obiit Gualdricus leuita et canonicus sancti Stephani et abbas sancti Eusebii.

Idus Iulii in Alexandria SS. Philippi, Zenonis, Narsei, et decem Infantum. Nisibi natale S. Iacobi episcopi et magne uirtutis uiri. Cartagine SS. Catulini diaconi, Ianuarii, Florentii, Iulie et Iuste, qui sunt positi in basilica Fausti. Hierosolymis  diuisio XII apostolorum ad predicandum.

Obiit Ionas sacerdos et canonicus almi Stephani complens presentis uite debitum, ouanter emisit spiritum.

XuII Kalend. Augusti. In ciuitate Hostia natale S. Hilarini martyris. Apud Antiochiam Syrie natale S. Eustachii episcopi et confessoris. Et alibi SS. ualentini, Theoni et Dyocletis.

XuI Kalend. Aug. In Cartagine natale SS. martyrum Schillitanorum numero XII Autissiodero depositio B. Theodosii episcopi et confessoris.

Xu Kalend. Aug. Rome passio septem germanorum Petri, Marcelliani, Dionysii, Ianuarii, Symphronii,  Clementis et Hyrenei. Ciuitate Mettis natale S. Arnulfi episcopi et confessoris.

XIu Kalend. Aug. Apud ciuitatem Colossis natale beati Epafre episcopi et martyris. Apud Hispaniam Hispali ciuitate natale SS. Iuste et Rufine martyrio coronatarum. Eodem die natale S. patris nostri Arsenii monachi et confessoris, qui propter abundantiam lacrymarum sudarium in sinu semper ferebat. Lugduno Gallie sancti Rustici presbyteri et confessoris.

XIII Kal. Aug. Natale S. Ioseph, qui cogominatus est Iustus. Ciuitate Corduba natale S. Pauli diaconi et martyris. In Thebaïda S. uictoris. Apud Damascum SS. martyrum Sabini, Maximini, cum aliis XIu. Autissiodero S. Marini presbyteri.

 XII Kalend. Aug. Obitus Danihelis prophete. Rome natale S. Praxidis uirginis. In ciuitate Marsilia natale S. uictoris martyris. Passi sunt autem cum eo tres milites, Alexander, Felicianus et Longinus. Trecas passio S. Iulie uirginis.

Ipso die obiit Robertus rex Francie.

XI Kalend. Aug. Natale S. Marie Magdalene, de qua, ut Euangelium refert, septem demonia eiecit Dominus. Ancyra Galatie natale S. Platonis martyris. Cenobio Fontenella depositio S. Wandregesili confessoris et abbatis.

X Kalend. Aug. Apud Rauennam natale S. Apollinaris episcopi et martyris. Hic Rome ordinatus a beato Petro apostolo Rauennam directus est, ibique passus.

 IX Kalendas Aug. Apud Hemeritam Hispanie ciuitatem natale S. uictoris martyris cum duobus fratribus. In Italia ciuitate Tyro, que est circa lacum uulsinum, natale S. Christine uirginis et martyris. Eodem die natale SS. Nicete et Aquile, que martyrii palmam capitis abscissione meruerunt.

uIII Kalendas Augusti. Natale beati Iacobi apostoli fratris Iohannis euangeliste, quem decollauit Herodes. In Licia ciuitate Samon natale S. Christophori martyris. Ciuitate Barcinona passio S. Cucuphatis. Rome Nemesii diaconi et martyris.

uII Kalend. Aug. Natale beati Herasti, qui Philippis a beato Paulo apostolo ordinatus, ibi martyrio coronatus quieuit. Rome in Porto natale S. Iacincti martyris. Item Rome uia Latina sanctorum  martyrum Symphronii, Olympii, Theodoli et Exuperie.

uI Kalend. Aug. Apud Nicomediam ciuitatem natale S. Hermelagi presbyteri et martyris, cuius doctrina beatus Pantaleon ad fidem conuersus est. Et alibi natale sanctorum XII, quorum gesta habentur. In Sicilia beati Simeonis monachi. Autissioderi beati Hethereii episcopi et confessoris.

u Kalend. Aug. Nicomedia passio S. Pantaleonis. Britannia minore, Dolo S. Samsonis episcopi et confessoris. Mediolano passio SS. Nazarii et Celsi, quorum passiones annotate sunt II Idus Iunii, quando sacra corpora eorum inuenta sunt.

Obiit domnus Gerannus episcopus. Ipso die Hacardus  abbas sancti Germani ab hac uita sublatus est.

Iu Kalend. Aug. Rome uia Aurelia translatio corporis beati Felicis episcopi et martyris, qui Iu Idus Nouembris martyrio coronatus est. Eodem die sanctorum martyrum Simplicii, Faustini et S. Beatricis martyris sororis eorum. Trecas depositio S. Lupi episcopi et confessoris. Item Rome natale B. Seraphie uirginis et martyris, cuius celebrior dies agitur III Nonas Septembris.

Ragenaldus huius ecclesie . . . eodem die Senonis pugnando interfectus est. Eodem die Philippus rex Francorum obiit.

III Kalend. Aug. Rome SS. martyrum Abdon et Sennen u Kalendas Augusti martyrizatorum, et  III Kalendas eiusdem mensis sepultorum. Apud Africam ciuitatem Lucernariam natale SS. uirginum et martyrum Maxime, Donatille et Secunde. Autissiodero depositio S. Ursi episcopi et confessoris.

Pridie Kalend. Aug. Apud Rauennam Italie ciuitatem transitus S. Germani episcopi Autissioderensis. Apud Cesaream sancti Fabii martyris.

Eodem die Ludouicus rex Francie obiit.



AUGUSTUS.

Kalendas Augusti. Rome S. Petrum ad uincula. In Antiochia passio SS. Machabeorum septem fratrum cum matre sua, qui passi sunt sub Antiocho rege. In Italia uercellis ciuitate natale S. Eusebii episcopi et martyris. Ciuitate Philadelphia SS.  martyrum septem una die coronatorum. Gerunda ciuitate natale S. Felicis precipui martyris. Rome SS. uirginum et martyrum Spei, Fidei et Caritatis, et matris earum Sapientie.

Iu Nonas Aug. Rome in cimiterio Calisti uia Appia natale sancti Stephani pape et martyris. In prouincia Bithinia urbe Nicea natale S. Theodote cum tribus filiis suis martyrizate. Et in Italia ciuitate uerona natale S. Felicis. Et alibi natale sancti Niceti.

III Nonas Aug. Hierosolymis inuentio corporis beati Stephani protomartyris Christi, et SS. Gamalihelis, Nicodemi et Abibon. Rome uia Appia natale S. Tharsitii martyris. Augustiduno depositio Eufroni episcopi et confessoris.

 Pridie Nonas Augusti. Rome ad S. Laurentium natale S. Iustini presbyteri. Eodem die beati Aristarchi discipuli S. Pauli apostoli, qui fuit Thessalonicensium episcopus. Rome in crypta Arenaria beati Tertulliani martyris.

Obiit Henricus rex Francorum. Eodem die Gaufridus comes Cabilonensis, huius ecclesie casatus, apud castrum suum Donziacum monachus factus obiit.

Nonas Augusti. Augustiduno natale S. Cassiani episcopi. Catalaunis natale S. Memmii episcopi. Eodem die natale S. Hoswaldi Anglorum regis et martyris.

Eodem die Hugo sancti Stephani prepositus in  uia Hierosolymitana sepulture traditus est. Eodem die Rainaldus Willelmi comitis filius interfectus est.

uIII Idus Aug. Transfiguratio Domini in monte. Rome natale S. Sixti episcopi et martyris, cum quo passi sunt Felicissimus et Agapitus diacones, et alii quator, id est Ianuarius, Magnus, uincentius et Stephanus subdiaconus, ac beatus Quartus cum eis, ut scribit S. Cyprianus. Item Rome S. Ormisde pape.

Obiit Maurinus episcopus, qui dedit stipendiis fratrum agellum proprietatis sue, cuius uocabulum est uillare, non longe a uarziaco.

uII Idus Augusti. Apud Tusciam ciuitate Aritia natale S. Donati episcopi et martyris. Apud Mediolanum  S. Faustini. Rome passio sanctorum XXuIII. Apud Cretam ciuitate Augusta passio S. Affre.

Obiit Ermenfredus prepositus, qui dedit fratribus predium suum super fluuium Balee, et in Capiliaco et in pago Senonico et in Basau ad sui memoriam celebrandam.

uI Idus Augusti. Rome S. Cyriaci martyris sociorumque eius, qui passus est XuII Kalendas Aprilis: sed postea beatus Marcellus episcopus una cum beatissima Lucina transtulit in predium suum sacrum corpus eius, pariterque XXII sociorum eius, manu sua recondidit cum aromatibus uIII die mensis Augusti, quando et celebrem eius festiuitatem statuit. uienne S. Seueri presbyteri.

Eodem die obiit Heriueus Niuernensis episcopus  huius ecclesie canonicus. Item obiit Ato miles, pro cuius anima Humbaudus frater eius terram Lonniaci quam tenebat, canonicis S. Stephani reliquit.

u Idus Augusti. Rome S. Romani militis, qui confessione S. Laurentii compunctus, baptizatus martyrizatus est. Ipso die uigilia S. Laurentii archidiaconi et martyris.

Obiit Salomon canonicus et decanus sancti Stephani.

Iu Idus Augusti. Rome natale S. Laurentii diaconi et martyris. Item Rome militum centum sexaginta quinque.

III Idus Augusti. Rome uia Lauicana inter duas lauros natale S. Tiburtii martyris. Item Rome  natale S. Susanne uirginis et martyris. Cameraco natale S. Gaugerici episcopi et confessoris. In ciuitate Ebroicas natale S. Taurini episcopi.

Obiit Hugo huius ecclesie uenerabilis episcopus, quem uite sanctitas et morum probitas decorauit, et quam pie et religiose uixerit, huius uite exitus satis comprobauit. Qui ob amorem Dei et sui memoriam singulis annis recolendam, ecclesiam Ausiaci ad refectionem fratrum in die anniuersarii sui huic ecclesie donauit. Dedit etiam eidem alias ecclesias, ecclesiam scilicet Bacerne et S. Briccii, et Induniaci, et ueniose, et decimas uisiaci. Preterea ipsam ecclesiam multis cappis de pallio, et duobus tapetis, et multis sacerdotalibus indumentis,  et aliis ornamentis ipse diues ditauit.

Pridie Idus Augusti. In Sicilia ciuitate Cathena natale S. Eupli diaconi et martyris. Eodem die natale S. Hilarie martyris matris S. Afre, cum qua passe sunt Digna, Eumenia et Euprepia. Ciuitate Filare passio S. Gratiliani et Felicissime uirginis.

Obiit uenerabilis memorie magister Gislebertus, ueteris et Noui Testamenti glossator eximius, qui Uniuersalis merito est appellatus, huius ecclesie canonicus, postmodum uero Londoniensis factus episcopus; qui preter cetera que ecclesie nostre ex Anglia transmiserat ornamenta, octoginta et duas libras eidem ecclesie contulit: Fratres uero inde possessiones ementes, anniuersarium eius singulis annis celebrari deuote constituerunt.

 Idus Augusti. Rome uia Tyburtina natale S. Hyppoliti martyris. Passa est autem Concordia nutrix eius, et alii de domo eius XIX. Forosille natale S. Cassiani martyris. Pictauis depositio S. Radegundis regine.

Obiit Norgaudus miles S. Stephani.

XIX Kal. Septembris. uigilia Assumtionis S. Marie. uia Appia in cimiterio Calixti depositio S. Eusebii presbyteri et confessoris. Apud Aquileiam passio sanctorum Felicis et Fortunati fratrum. In Africa Demetrii cum aliis decem.

XuIII Kal. Septembris. Assumtio sanctissime et gloriosissime Dei genitricis Marie. Eodem die natale S. Tharsitii acolythi et martyris. Et alibi S. Eusebii martyris.

 XuII Kal. Septembris. In Nicea Bithinie natale S. Ursatii confessoris. Rome natale S. Serene uxoris Diocletiani Augusti. Autissiodero translatio Augurii et Desiderii episcoporum. In Persida natale S. Tyrsi martyris. Niuernis natale S. Arigii episcopi et confessoris.

Ipso die Odo preceptor S. Stephani presentem finiuit uitam.

XuI Kal. Septembris. In Cesarea Cappadocie natale S. Mammetis martyris. Apud Africam SS. martyrum Liberati abbatis, Bonifacii diaconi, Serui et Rustici subdiaconorum, Rogati et Septimi monachorum, et Maximi pueri. Rome octabas S. Laurentii.

Xu Kalendas Septembris. Apud Prenestinam ciuitatem  natale S. Agapiti martyris. Rome SS. presbyterorum Iohannis et Crispi. Apud Cartaginem passio SS. Masse Candide, qui fere CCC fuere uiri, et in clibanum calcis uehementer ardentis pro fide Christi sunt demersi, unde candidatus ille exercitus beatorum Massa Candida meruit nuncupari: Massa, propter numerum, Candida, propter meritum: quorum memoria agitur IX Kalendas Septembris. Tamen sciendum quia Xu Kalendas predicti mensis passi sunt.

Obiit Gualterius uicecomes.

XIu Kal. Septembris. Natale S. Magni seu S. Andree martyrum cum sociis suis duobus millibus DXCuII. In monte qui dicitur Iura S. Donati presbyteri  et confessoris. Rome beati Iulii senatoris et martyris. In territurio Bituricensi natale sancti Mariani confessoris, cuius gesta habentur.

Ipso die obiit Ebrardus miles S. Stephani.

XIII Kal. Septembris. Samuelis prophete. Eodem die beati Porphirii hominis Dei. Herio insula in loco qui dicitur Deas, natale S. Philiberti abbatis et confessoris.

XII Kalendas Septembris. In territurio ciuitate Gaualitana uico Mimatensi, natale S. Priuati episcopi et martyris. Eodem die natale SS. martyrum Bonosii et Maximiani, quorum gesta habentur.

Obiit Adelelmus nobilis miles et humilis. Eodem die Willelmus Niuernensis comes, Carturie religiosam uitam ducens sanctissime obiit.

 XI Kal. Septembris. Rome natale S. Timothei martyris, qui de Antiochia Romam uenit, et sua predicatione multos ad Christum conuertit: pro quo et martyrizatus sepultus est iuxta beatum Apostolum pro eo quem habuerat eiusdem nominis discipulum. Augustiduno natale S. Symphoriani martyris. Item, Rome B. Antonii martyris, et SS. Peregrinorum martyrum Martialis, Epiterii, Saturnini cum sociis eorum.

Stephanus huius ecclesie prepositus et canonicus obiit.

X Kalendas Septembris. Antiochia natale SS. martyrum Donati, Restituti, ualeriani, Fructuose cum aliis XII. Alexandria beati Theone uiri Dei. Et alibi S. Zachei episcopi et SS. martyrum Minerii,  Eleazari cum filiis IX. Eodem die natale sanctorum Timothei et Apollinaris, qui apud Remensium urbem consummato martyrio celestia regna meruerunt. In Licea ciuitate Egea SS. Claudii, Asterii et Neonis, qui post acerba tormenta cruci adfixi sunt. Augustiduno depositio sancti Flauiani episcopi.

Eodem die Eribertus Autissioderensis episcopus uiam uniuerse carnis est ingressus.

IX Kalendas Septembris. In India natale S. Bartholomei apostoli. Apud Cartaginem commemoratio sanctorum Masse candide, quorum solemnitas superius Xu Kalendas Septembris annotata est. Rome natale S. Genesii martyris. Ciuitate Rotomago natale S. Audeni episcopi et confessoris. In  territurio Niuernensi natale SS. confessorum Patricii abbatis et Gildardi presb.

Obiit Hugo comes.

uIII Kalendas Septembris. Rome natale SS. martyrum Eusebii, Pontiani, Peregrini, et uincentii. Arelato natale S. Genesii martyris proprio cruore baptizati. Ciuitate Compluto passio SS. Iusti et Pastoris fratrum, qui cum adhuc pueri litteris imbuerentur, proiectis in schola tabulis, sponte ad martyrium cucurrerunt. Item, Rome uia Nomentana militum XuIII.

uII Kalendas Septembris. Rome SS. martyrum Herene et Abundi. Item, Rome natale S. Zephirini pape. Apud uictimilium castrum Italie natale S.  Secundi martyris. Bergamis ciuitate natale S. Alexandri martyris. Salona passio S. Anastasii, cuius memoria festiuitatis supra notata est XII Kalendas Septembris. Autissiodero depositio S. Eleutherii episcopi.

uI Kalendas Septembris. Apud Capuam S. Rufi martyris. Arelato S. Cesarii episcopi et confessoris. Augustiduno depositio S. Siagri episcopi et confessoris. Thomis natale SS. martyrum Marcellini tribuni, et uxoris eius Mannee, et filii eius Iohannis, et Serapionis clerici, et Petri militis. Eodem die passio SS. Georgii diaconi, Aurelii, Felicis, Natalie, et Liliose. Ciuitate Bituricas translatio corporis S. Sulpitii episcopi et confessoris.

 u Kal. Septembris. Rome passio S. Hermetis martyris. Constantinopolim natale sancti Alexandri episcopi gloriosi senis, cuius oratione Arrius diuino nutu crepuit medius effusis uisceribus. In ciuitate Ypponna natale S. Augustini episcopi et confessoris, qui spiritu diuino tactus, fecit libros, tractatus, epistolas numero mille XXX, excepto que numerari non possunt. Santonas natale S. Bibiani episcopi et confessoris. Ipso die in Briuato uico natale sancti Iuliani martyris.

Obiit Gimo miles S. Stephani.

Iu Kalendas Septembris. Rome ad arcum Faustini beatissime Sabine martyris, que fuit uxor preclarissimi quondam ualentini et filia Herodis Metallarii, que passa est Adriano imperante, sub  prefecto Helpidio. Item, Rome passio S. Seraphie uirginis. In prouincia Palestine ciuitate. . . decollatio S. Iohannis Baptiste.

Ipsa die ordinatio domni Herefridi, qui dedit fratribus ad refectionem ipsius diei faciendam Artaldum uillam, et in Lindriaco mansum unum, et in Capillaco mansum alterum, et molendinum subtus murum. In Natiuitate uero S. Marie quando sedit primum in cathedra episcopali, dedit fratribus ecclesiam Bacerne et Lindriacum, et Lupinum, necnon Logniacum. Gimiliacum autem dedit in natali S. Clementis. Obiit Archemboldus episcopus.

III Kalendas Septembris. Rome uia Ostiensi milliario ab Urbe beatissimorum martyrum Felicis et Audacti, ambo presbyteri. Item, Rome Gaudentie  uirginis.

Obiit Ermembertus sacerdos, qui innocenter gladio interfectus est.

Pridie Kalendas Septembris. Treuiris natale S. Paulini episcopi et confessoris. Apud Athenas B. Aristidis fide sapientiaque clarissimi. Autissiodero depositio S. Optati episcopi et confessoris. Ancira Galatie SS. Gaiani et Iuliani.



SEPTEMBER.

Kalendas Septembris. Hiesu Naue et Gedeon prophetarum, et beatissime Anne prophetisse, que in euangelio legitur. Capua natale S. Prisci martyris. Senones depositio B. Lupi episcopi et confessoris. Cenomanis natale S. uictoris episcopi et  confessoris. Ipsa die transitus S. Aegidii abbatis et confessoris.

Obiit Richardus comes.

u Nonas Septembris. Lugduno natale S. Iusti episcopi et confessoris, qui migrauit ad Dominum in eremo pridie Idus Octobris, et eius sacrum corpus et B. uiatoris ministri eius Lugdunum relatum, cum digno cultu conditum est Iu Nonas Septembris. Eodem die apud prefatam urbem depositio B. Helpidii episcopi. Apud Apamiam B. Antonini martyris.

III Nonas Septembris. Natale S. Feben, de qua Apostolus Romanis scribit: Commendo autem uobis Feben, etc. Rome commemoratio B. Seraphie uirginis et martyris, que passa est Iu  Kalendas Augusti, sepulta pridie Kalendas Augusti, sed Iu Nonas Septembris festiuior dies agitur, quando locus orationis dedicatus est, et sepulcrum eius ornatum est. Apud Capuam natale SS. martyrum Antonini pueri et Aristei episcopi.

Pridie Nonas Septembris. Moysi legislatoris. Cabilonis ciuitate natale S. Marcelli martyris. Et alibi natale SS. martyrum Rufini, Siluani et uitalice. Rome in cimiterio Maximi uia Salutaria natale sancti Bonifacii episcopi.

Nonas Septembris. In suburbio Rome beati uictorini martyris. Rome in Portu natale S. Herculiani martyris. Eodem die natale S. Bertini abbatis.

Obiit Lambertus leuita et doctor eximius. Ipso die Helisabeth Deo sacrata obiit.

 uIII Idus Septembris. Obitus Zacarie prophete, et natale S. Honesyppheri, de quo ad Timotheum scribit Apostolus: Det misericordiam Dominus Honesyppheri domui, et reliqua. Apud Africam beatissimorum episcoporum Donatiani, Presidii, Mansueti, Germani, Fusculi.

uII Idus Septembris. In Galliis territurio Aeduorum nuncupato loco Alesia, que olim fortissima ciuitas fuerat, sed a Iulio Cesare destructa, natale siue passio sacratissime Regine uirginis. Nicomedia natale beati Iohannis uiri Dei. Aurelianis depositio B. Euurtii episcopi. Parisius uico Nouegento sancti Clodoaldi presbyteri et confessoris.

uI Idus Septembris. Natiuitas sancte Dei genitricis et perpetue uirginis Marie, quam Spiritus sanctus  custodiuit, et electam sanctificauit, ut ex utero illius nasceretur Homo Deus altissimus. Rome festiuitas sepulture S. Adriani, qui apud Nicomediam cum aliis XXIII passus est Iu Nonas Martii.

Obiit Eribaldus leuita et archiclauis, qui insperate ab inimicis gladio interemtus est. Eodem die Dodo sacerdos occisus est in bello. Ipso die Ingelbaldus sacerdos atque decanus S. Stephani obiit.

u Idus Septembr. Apud Nicomediam passio SS. Dorothei et Gorgonii martyrum. Eodem die Audomari Taruanensis episcopi. Rome natale S. Sergii pape.

Iu Idus Sept. Depositio S. Hilarii pape. Apud Africam  natale sanctorum confessorum X quorum actus gloriosi habentur. In Calcedonia natale SS. Sostenis et uictoris, qui post uaria tormenta incumbentes orationi, uocati de celo datoque sibi inuicem pacis osculo spiritum emiserunt.

Obiit Hludouicus serenissimus rex filius Karoli.

III Idus Sept. Rome in cimiterio Basille natale SS. martyrum Proti et Iacinti, qui fuerunt eunuchi sancte Eugenie uirginis. Lugduno Gallie depositio S. Patientis episcopi et confessoris.

II Idus Sept. Apud Ticinum . . . pia dicitur, natale SS. confessorum Syri et Yuentii, qui glorioso fine quieuerunt in pace. Et in Sicilia ciuitate Catena S. Eupli et beati Serapionis episcopi. Augustiduno ciuitate S. Euanti episcopi et confessoris.

 Idus Sept. Apud Aegyptum ciuitate Alexandria B. Philippi episcopi et martyris patris sancte Eugenie uirginis. Ipso die S. Amati presbyteri et abbatis monasterii Romerici. Andegauis depositio sancti Maurilionis episcopi. Augustiduno B. Nectari episcopi.

XuIII Kal. Octobris. Exaltatio sancte Crucis, quando Eraclius imperator eam de Perside Hierosolymam reportauit. Rome uia Appia in cimiterio Calisti natale sancti Cornelii pape et martyris. Passi sunt cum eo XXIII uiri. Apud Africam B. Cypriani episcopi et martyris, cuius sacratissima ossa cum capite S. Pantaleonis et membris B. Sperati martyris tempore Caroli Magni Lugdunum delata honorifice tumulata sunt. Referuntur autem cum eo  passi Crescentianus, uictor, Rosula et Generalis.

XuII Kal. Octob. Natale S. Nicomedis presbyteri et martyris. In territurio Cauillonense castro Trenorcio S. ualeriani martyris. Lugduno Gallie B. Albini episcopi. Tullo natale sancti Apri episcopi et confessoris

Obierunt Dadenus et Alfaldus presbyteri, qui dederunt alodum suum in uilla Montiniaco fratribus.

XuI Kal. Octob. Ciuitate Calcedona natale S. Euphemie uirginis et martyris cum aliis XLIX. Rome natale S. Lucie uidue et martyris. Item, Rome B. Geminiani martyris cum aliis LXXu.

Obiit Gofridus clarus consilio, amicus pacis et pietatis, episcopus ecclesie quidem sue dignus memoria,  lachrymis, et benedictionibus. Item, Guibertus miles obiit, qui in manum Humbaldi episcopi ecclesiam in Acolaco uilla reliquit, annuente uxore sua et duobus filiis suis et filia.

Xu. Kal. Octob. In Britanniis natale SS. Socratis et Stephani. Eodem die natale S. Lamberti Tungrensis episcopi et martyris. Cordube sanctorum martyrum Emiliani diaconi et Hieremie, quorum corpora post abscissionem capitis igne conflagrata sunt.

XIu Kal. Octob. Natale B. Methodii Olympi Licie et postea Tyri episcopi, qui sub Diocletiano in Calcide Grecia, ut scribit Hieronymus, martyrio coronatus est. Mediolano natale S. Saturi fratris  S. Ambrosii episcopi. In Alexandria natale S. Trophimi.

XIII Kal. Octob. In Neapolim Campanie natale SS. martyrum Ianuarii Beneuentane episcopi cum aliis uIII. In Palestina natale SS. martyrum Pili et Nili episcoporum. Apud Nuceriam natale S. Felicis martyris et beate Constantie martyris. In territurio Lingonice ciuitatis monasterio Segestro, depositio S. Sequani presbyteri et monachi, et alibi S. Potiti martyris. In Galliis ciuitate uigenna natale S. Ferreoli martyris.

XII Kal. Octob. In Cizico natale SS. martyrum Fauste uirginis et Euilasii, qui, inauditis multigenisque laniati tormentis, uocati de celo reddiderunt animas.

 XI Kal. Octob. Natale beati Matthei apostoli et euangeliste, qui primus in Iudea euangelium Christi Hebreo sermone scripsit. Postea uero apud Aethiopiam predicans martyrium passus est. Eodem die natale S. Alexandri martyris, cui papa Damasus cryptam condignam faciens, illuc eum uI Kalendas Decembris transposuit, quando et festiuitatem eius dedicauit.

X Kal. Octob. In Galliis ciuitate Seduno loco Augauno seu Octodero natale SS. martyrum Thebeorum Mauricii, Exuperii, Candidi, uictoris, Innocentii, uitalis cum sociis eorum sex millibus sexcentis sexaginta sex. Autissiodero aduentus  exceptio corporis S. Germani episcopi et confessoris ab Italia. Et in Reomau cenobio translatio  corporis sancti patris nostri beatissimi Iohannis confessoris. In prouincia Baioaria natale S. Emeremni martyris atque pontificis.

IX Kal. Octob. In Campania natale S. Sosii martyris diaconi Mesenate ciuitatis. Hic cum quoddam euangelium legeret in ecclesia prefate urbis, presente beato Ianuario, uidit subito idem episcopus de capite eius flammam exsurgere, quam nemo alius uidit, et pronunciauit eum martyrem futurum: quod postea ueritas rei tam in ipso episcopo, quam in aliis quinque ministris ipsius, martyrizando comprobauit. Eodem die natale S. Tecle uirginis apud Seleuciam quiescentis, que de ciuitate Hyconio a beato Paulo apostolo instructa est.

 uIII Kal. Octobris. Conceptio S. Iohannis Baptiste. In territurio Aeduorum uico, qui dicitur Sedelocus, natale SS. martyrum Andochii, Tyrsi et Felicis, qui ad docendam Galliam ab oriente directi, sub Aureliano principe gloriosissime sunt coronati. Et alibi SS. Iuliani, Christophori, Laurentii. In territurio Biturico castro Mediolano natale S. Genesii martyris.

uII Kal. Octob. Natale B. Cleope, qui unus fuit de LXX Christi discipulis, quem tradunt in eadem urbe, eademque domo, in qua mensam quasi peregrino Domino preparauerat, a Iudeis esse occisum. Lugduno S. Lupi episcopi ex anachoreta. Ambianis ciuitate natale S. Firmini episcopi et martyris.  Autissiodero depositio et translatio S. Augnarii episcopi et confessoris. Ipso die natale S. Herculiani martyris.

Obiit Eldaldus Senonum archiepiscopus. Eodem die Abbo leuita et perfector obiit.

uI Kal. Octobr. Natale SS. martyrum Cypriani episcopi et doctoris egregii et beate Iustine, que predicto episcopo causa extitit salutis: quorum corpora ad urbem Rome deportata, ac reuerenter tumulata sunt. Item Rome uia Appia in cimiterio Calisti depositio S. Eusebii episcopi. Aruernis Apollinaris episcopi et confessoris.

u Kal. Octob. Apud Egeam natale SS. Cosme et Damiani. Corduba ciuitate sanctorum martyrum Adulfi et Iohannis fratrum. In territurio Augustidunensi  passio SS. Florentini et Hilarii.

Iu Kal. Octob. In Hispaniis ciuitate Corduba natale SS. Fausti, Ianuarii et Martialis martyrum. Rome ad Guttas natale sancti Stertei. Autissiodero depositio S. Alodii episcopi et confessoris.

III Kal. Octob. In monte Gargano uenerabilis memoria S. Michelis archangeli, ubi multa mirabilia Deus ostendit. Rome dedicatio oratorii S. Michelis, quod uenerabilis Bonefacius pontifex dedicauit in summitate circi miro opere altissime porrectum. Autissiodero passio S. Fraterni episcopi, quem tradunt eodem die interemtum, quo et episcopum esse ordinatum.

Obiit Walterius Aeduensis episcopus.

 Pridie Kal. Octob. In Galliis castro Solodoro, quod est super Arulam fluuium, passio SS. uictoris et Ursi ex gloriosa legione Thebeorum. Eodem die apud Bethleem Iude depositio S. Hieronymi confessoris doctoris precipui, qui libros suos per L et uI annos confecit, et XCuIII etatis sue anno in pace quieuit pridie Kalendas Octobris. In Placentia ciuitate SS. Antonii, Gasti et Desiderii.

Obiit Teubertus laicus, qui dedit predium suum canonicis sancti Stephani, in pago Autissioderensi, in uicaria Baugiacensi, in uilla Matriaco, propter remedium anime sue et ad memoriam recensendam.



OCTOBER.


Kalendas Octobris. Autissiodero depositio sacratissimi corporis beati Germani episcopi et confessoris, qui apud Rauennam pridie Kalendas Augusti feliciter obiit, et Kalendis Octobris sue tandem redditus ciuitati, honorifice traditus est sepulture. Eodem die translatio corporum SS. confessorum Remigii Remensis episcopi et uedasti Atrebatensis. In pago Medenentense natale S. Patonis martyris. In Portu Ganto natale S. Bauonis confessoris.

uI nonas Octob. Apud Nicomediam natale S. Eleutherii martyris. In Atrebatis uilla Syricinio passio S. Leodegarii Augustidunensis episcopi. Rome  S. Eusebii pape, sub cuius tempore inuenta est crux. Et alibi Sereni confessoris.

u Nonas Octob. Natale Dionysii Areopagite Athenisium episcopi et martyris; et alibi natale SS. Euuoldorum presbyterorum, qui cum sancto Willebrordo episcopo uenientes, in Germaniam transierunt ad Saxones, et cum predicare ibi Christum cepissent, comprehensi sunt a paganis et occisi. Autissiodero dedicatio cryptarum beatissimi Stephani protomartyris.

Obiit Adhebaldus sacerdos et magister huius ecclesie.

Iu Nonas Octobris. Natale SS. Crispi et Gaii, quos apud Corinthios beatus apostolus se meminit baptizasse. Apud Aegyptum natale SS. martyrum  Marii et Marciani fratrum, et cum eis innumerabiles alii passi sunt. Rome uia Appia S. Balbine uirginis et Marcelli episcopi. Autissiodero S. Marsi presbyteri et confessoris. Parisius S. Auree uirginis.

III Nonas Octob. In Galliis ciuitate ualentia natale S. Apollonaris episcopi et confessoris. Autissiodero depositio SS. germanorum Firmati diaconi, Flauiane uirginis Deo sacrate. Apud Eumeniam beati Trasee episcopi et martyris.

Pridie Nonas Octobris. Autissiodero depositio S. Romani episcopi, qui cum rexisset ecclesiam sibi commissam annos III, dies Xu, tandem, ut fertur, martyrio uitam finiuit. Laodicia B. Sagaris episcopi et martyris. In ciuitate Agenno natale sancte  Fidis uirginis et martyris.

Obiit Carolus imperator et Guido abbas. Ipso die Aginulfus subdiaconus obiit, qui dedit fratribus alodum suum cum masenili et uineis arip. u.

Nonas Octobris. Rome natale S. Marci pape. Item, Rome SS. martyrum Marcelli et Apulei. Apud prouinciam que nuncupatur Augusta Eufratesia, SS. martyrum Sergii et Bacchi sub Maximiano imperatore.

uIII Idus Octobris. Cortina ciuitate beati Philippi episcopi. Thessalonice natale S. Demetrii martyris. Eodem die iuxta montem Oliueti depositio S. Pelagie, que peccatrix appellatur. In pago Laudunensi natale S. Benedicte uirginis et martyris. Autissiodero Palladie uirginis. Senones Porcarie  uirginis.

Obiit Arnaldus subdiaconus, qui dedit fratribus predium suum in pago Senonico, in uilla que dicitur uallis diaconi, et in uilla Aganonis arpen. de uineis uIII.

uII Idus Octob. Obitus Abrahe patriarche. Parisius natale SS. martyrum Dionysii episcopi, Eleutherii presbyteri, et Rustici diaconi, qui beatus episcopus propter predicationis officium a sancto Clemente in Galliis directus, ibique est martyrizatus. Apud Coloniam Agripinam natale sancti Gereonis martyris cum aliis CCCuIII quos ferunt Thebeos fuisse. Apud Iuliam uia Claudia passio S. Domnini.

 uI Idus Octob. Apud Cretam beati Piniti inter episcopos nobilissimi, qui in scriptis suis uelut in quodam speculo uiuentem sibi imaginem reliquit. Apud Agripinensem urbem natale sanctorum martyrum Mallosi et uictoris. In Britannia natale S. Paulini episcopi Eburaci.

Obiit Trutbertus laicus, qui dedit fratribus masinile suum cum uineis et campis in pago Senonico in uilla Caciaco.

u Idus Octob. In Aceruo Sicilie S. Zanasii presbyteri. Apud Tharsum metropolim Cilicie sanctorum martyrum Tharaci, Probi et Andronici. Turonis depositio sancti uenantii abbatis et confessoris.

Ipso die Ato archipresbyter et canonicus, homo  simplex et rectus, et timens Deum, monachus factus spiritum Christo reddidit: qui dedit fratribus suis canonicis domum cum appendiciis, quam ab Ugone de Gurgiaco emerat, et uineam quam plantauit apud Billiacum, aliam etiam quam emerat in Curto-cane, et dedit etiam octo nummos de censu.

Iu Idus Octobris. Apud Rauennam uia Laurentiana natale sancti Hedisti martyris. Apud Africam sanctorum quatuor millium nongentorum septuaginta et sex. Bituricas S. Opilionis presbyteri.

Obiit Taganboldus sacerdos, qui dedit fratribus predium suum cum masinili et uineis et campis in uilla que dicitur Pradilis. Ipsa die Hugo bone memorie Autissiodorensis episcopus, decus pontificum  et forma totius religionis, qui in uita sua pacem dilexit, bona pace quieuit: qui inter cetera quibus episcopatum suum ditauit, usum nemoris de Tullo, quem canonici per multos annos sine spe recuperationis amiserant, cum summo labore et studio acquisiuit. Dedit etiam ecclesie sacerdotalia indumenta peroptima, et calicem deauratum. Preterea assignauit in Lindriaco triginta solidos, quibus die anniuersarii singulis annis canonicis refectio exhibeatur. Dimisit etiam canonicis ecclesiam Lindriaci post mortem Anselmi seu dimissionem. Interim autem Stephanus prepositus X solidos ad refectionem faciendam persoluet.

III Idus Octobris. Apud Troadam natale beati Carpi discipuli Pauli apostoli. Antiochia beati Theophili  episcopi. Alexandria Athanasii episcopi et confessoris.

Obiit Rudouicus leuita, cuius industria masinile cum uinea in uillare quod est in conspectu sancti Iuliani, fratribus adquisitum est, et ea que ad eum pertinent.

Pridie Idus Octobris. Rome natale S. Calixti pape et martyris. Lugduno Gallie transitus S. Iusti episcopi.

Idus Octobris. In Galliis apud Coloniam Agrippinam natale sanctorum martyrum Maurorum de militibus ex illa legione sacra Thebeorum numero quinquaginta in basilica conditorem ex musiuo quodammodo deaurato, unde et sancti Aurei uocantur.  Lugduno beati Antiochii episcopi. In territorio Remensi natale S. Basuli presbyteri et confessoris. Fontenella monasterio S. Wilframni archiepiscopi.

Obiit Henricus Burgundie marchio.

XuII Kalendas Nouembris. In Africa sanctorum martyrum CCLXX pariter coronatorum, et sanctorum martyrum Martiani et Satiriani cum duobus fratribus eorum, et egregie Christi ancille Maxime uirginis et martyris. Apud Bituricam natale S. Ambrosii episcopi et confessoris.

Obiit Gaufridus miles, qui reddidit terram quam tenebat de manu firma in Artadisuilla.

XuI Kal. Nouembris. Natale B. Aristonis, qui unus fuit de septuaginta Christi discipulis. Eodem die  natale B. Heronis episcopi. In ciuitate Aurausica S. Florentii episcopi.

Obiit Seuuinus Senonum archiepiscopus.

Xu Kal. Nouembris. Natale S. Luce euangeliste, qui obiit in Bytinia; sed eius sacra ossa Constantinopolim sunt postmodum delata. Antiochia natale S. Asclepiadis episcopi et confessoris. Rome S. Trophonie uxoris Decii Cesaris. In territurio Beluacensi passio S. Iusti martyris, cuius caput requiescit in basilica S. Amatoris.

XIu Kalendas Nouembris. Apud Alexandriam natale SS. Ptolomei et Lucii martyrum pretiosorum. In Antiochia Syrie natale SS. Pelagi, Heronice et Pelagie.

Ipso die Gauzo sacerdos et decanus obiit, qui  dedit canonicis S. Stephani predium suum cum seruis et ancillis, omne quod habuit in uilla Creueno.

XIII Kalendas Nouembris. In Galliis ciuitate Agenno natale S. Caprasii martyris. Apud Auiensem prouinciam natale beati Maximi leuite et martyris.

Eodem die obiit Humbaldus humilitatis ac benignitatis episcopus, qui cum multis edificiis atque ornamentis, quibus ecclesiam intus et exterius decorauit, ecclesiam Acolaci et ecclesiam Creuenni cum decimis ac pareda fratrum stipendiis donauit. Hic siquidem inter fratres pace prius reformata, Ierusalem causa orationis adiit, atque inde rediens, sanctamque psalmos canendo Deo confessionem  faciens, maris pelago sepulturam promeruit pretiosam.

XII Kal. Nouembris. Apud Nicomediam natale SS. martyrum Dasii, Soticigii cum XII militibus. Eodem die sancti patris nostri Hilarionis, cuius uitam S. Hieronymus uirtutibus plenam scripsit. In ciuitate Hostia natale S. Asterii presbyteri. Ipso die transitus S. uiatoris lectoris. In eremo comitis S. Iusti.

Obiit Arnulfus laicus, qui pariter cum fratribus suis Norgaudo et Walgaudo dederunt fratribus predium suum quod habuerunt in uilla Creuenno.

XI Kalendas Nouembris. Hierosolymis natale S.  Marci episcopi et martyris. Apud Adrianopolim Trachie natale SS. Philippi episcopi, Eusebii et Hermetis. In ciuitate Osea SS. uirginum Mulinionis et Helodie. Lingonis ciuitate in Portu Bucino passio S. ualerii martyris et leuite.

X Kal. Nouembris. Apud Antiochiam Syrie natale S. Theoderici presbyteri et martyris. In Hispaniis natale SS. martyrum Seruandi et Germani. Colonia ciuitate S. Seuerini episcopi.

Obiit domus Herifredus episcopus, pater piissimus, qui dedit medietatem Malliaci ad refectionem fratribus exhibendam. Die quoque ordinationis eius dedit fratribus Artadum uillam, et in Lindriaco mansum unum, et in Capiliaco mansum alterum et molendinum subtus murum, et in Natiuitate S.  MARIAE dedit ecclesiam Bacerne, et Lindriacum, et Lupinum, necnon Logniacum; Gimiliacum autem in natale S. Clementis

IX Kal. Nouembris. In uenusia ciuitate Apuleie, natale SS. martyrum Felicis episcopi et Audacti et Ianuarii presbyterorum, et Fortunati et Septimi lectorum.

uIII Kal. Nouembris. In Galliis ciuitate Suessionis natale SS. martyrum Crispini et Crispiniani. Eodem die Petragoricas ciuitate natale S. Frontonis episcopi, qui per uirtutem Dei, accepto baculo S. Petri apostoli, socium suum Gregorium presbyterum a morte recepit. Rome sanctorum martyrum XLuI militum. Item, Rome Bonifacii pape. In ciuitate Gaualis depositio S. Hilarii  episcopi uita et miraculis preclari. In territurio Turonico natale S. Spani martyris.

uII Kal. Nouembris. Apud Africam natale SS. martyrum Rogatiani presbyteri et Felicissimi. Apud Ephesum S. Policratis episcopi egregii et nobilissimi uiri.

uI Kal. Nouembris. Rome Euuharisti pape et martyris. Autissiodero depositio beati Desiderii episcopi. In pago Pictauo natale S. Florentii presbyteri et monachi. In Hispaniis Helbora ciuitate natale SS. martyrum uincentii, Sabine et Christee.

u Kal. Nouembris. Natale beatorum apostolorum Simonis Cananei, qui et Zelotes scribitur, et Thaddei, qui et Iudas Iacobi legitur, et alibi  Lebbeus appellatur: e quibus Thaddeus apud Mesopotamiam, Simon uero apud Aegyptum legitur predicasse. Inde simul Persidam ingressi, cum infinitam cateruam Christo ibi aggregassent, martyrizati sunt. Rome S. Cyrille martyris filie Decii imperatoris. Ciuitate Meltis S. Faronis episcopi et confessoris. Parisius translatio S. Genouefe uirginis.

Iu. Kal. Nouembris. Natale beati Narcissi Hierosolymorum episcopi, uiri sanctitate, et patientia ac fide laudabilis, contra quem crimen falso obiectum cum tres testes iurassent, imprecati sunt super se maledicta: primus ut igne consumeretur si uera non diceret; secundus ut regio morbo corrumperetur;  tertius ut luminibus orbaretur; quod ita singulis statim post periurium accidit. Apud Sindonem urbem natale S. Zebei presbyteri et martyris.

III Kal. Nouembris. Ciuitate Tingitana passio S. Marcelli centurionis. Apud Africam SS. martyrum numero CCXX. Apud Antiochiam beati Serapionis episcopi et confessoris.

Obiit Andreas presbyter, qui dedit masinile suum fratribus cum uinea adherente in uilla Ferreoli, similiter in uilla Garricas. Item, obiit Bernardus presbyter, qui dedit masinile suum fratribus cum horto et uinea in uilla uendonsa.

Pridie Kalendas Nouembris. Rome B. Nemesii diaconi et martyris, et Lucille filie eius, qui octauo  Kal. Septembris decollatus, pridie Kal. Nouembris honorifice translatus est. In Galliis territurio uirmandensi S. Quintini martyris.

Eodem die obiit Robertus prepositus, qui dedit fratribus uineas suas, ut singulis annis in die obitus sui communis refectio canonicis exhibeatur.



NOuEMBER.

Kalendas Nouembris. Festiuitas Omnium sanctorum. Diuiono castro natale sancti Benigni presbyteri et martyris. Eodem die natale SS. martyrum Cesarii diaconi et Iuliani presbyteri. Parisius S. Marcelli episcopi et confessoris. Ipso die natale S. Seuerini monachi de Tyburtina ciuitate. Et alibi  natale S. Marie uirginis et martyris. In territurio Biturico nomine Dolus S. Lusoris confessoris.

Iu Nonas Nouembris. Rome passio S. Eustachii cum uxore et duobus filiis. Eodem die natale S. uictorini martyris Pictabionensis episcopi. Leodicia B. Theodoti episcopi optimi uiri. Monasterio Augaunensi natale S. Ambrosii abbatis.

III Nonas Nouembris. Natale S. Quarti apostolorum discipuli. Apud Cesaream Cappadocie natale sanctorum martyrum Germani, Theophili, Cesarii et uitalis. In pago uilcassino S. Clari presbyteri et martyris.

II. Nonas Nouembris. Apud Alexandriam B. Iterii presbyteri hominis Dei. In territurio Rotomagensi  S. Amantii episcopi et confessoris. Augustiduno natale sancti Patrocli episcopi et confessoris.

Eodem die Hugo decus pontificum emisit spiritum.

Nonas Nouembris. Obitus Zacarie prophete patris Iohannis Baptiste. In Terracina ciuitate Campanie natale SS. martyrum Felicis presbyteri et Eusebii monachi. Capua ciuitate natale S. Quarti confessoris.

uIII Idus Nouembris. Toniza Africe natale S. Felicis, cuius martyrium B. Augustinus in quodam psalmo mirabiliter exponit. In Oriente ciuitate Theopoli sanctorum decem martyrum, qui  sub Sarracenis passi leguntur. Redonis S. Melanii episcopi et confessoris.

uII Idus Nouembris. Apud Alexandriam beati Achillei episcopi uiri Dei. Apud Albiginensem urbem natale S. Amaranti martyris. Apud Perusinam urbem Italie natale sancti Herculiani episcopi et martyris, cuius corpus post abscisionem capitis ita unitum die quadragesimo repertum est, ut meminit papa Gregorius, ac si hoc nulla incisio ferri tetigisset. In Frisia natale S. Willibrordi episcopi, cuius actus Beda presbyter in gestis Anglorum describit.

Obiit Teodaldus iuuenis, qui dedit partem patrocinii sui et hereditatis sue canonicis S. Stephani, propter amorem patrie celestis et remissionem peccatorum  suorum. Site sunt autem ipse res in uilla que dicitur Cormedus, cum capella et suis adiacentiis, mancipiis, uineis, campis et domibus, ad sui memoriam recolendam.

uI Idus Nouembris. Rome natale u martyrum Claudii, Nicostrati, Symphoriani, Castorii et Simplicii. Ipso die iuxta corpora eorum natale sanctorum quatuor coronatorum Seueri, Seueriani, Carpophori et uictorini.

Obiit Hunencus sacerdos et decanus sancti Mammetis.

u Idus Nouembris. Natale S. Theodori martyris diuersis tormentis coronati. Apud Bituricas S. Ursicini episcopi et confessoris .

Obiit Ademarus sacerdos et prepositus.

Iu Idus Nouembris. In territurio Agathensi in Cessarione natale sanctorum martyrum Tyberii, Modesti et Florentie. Apud Antiochiam natale SS. Demetrii episcopi, Aniani diaconi, Eustasii et aliorum XX. Aurelianis S. Monitoris episcopi et confessoris. Eodem die natale S. Martini pape et martyris.

III Idus Nouembris. In Galliis ciuitate Turonis natale S. Martini episcopi et confessoris, cuius gloriosi actus longe lateque diuulgati extant. In Scytia metrepolim Frigie Salutarie passio S. Menne uariis tormentis coronati. Lugduno passio S. uerani episcopi.

 Obiit Stephanus Cauillonensis episcopus

Pridie Idus Nouemb. Apud Africam commemoratio SS. martyrum Arcadii, Paschasii, Probi, et Eutichiani, et Paulilli pueri. Apud prouinciam Tarraconensem, ciuitate Tyrassona B. Emiliani presbyteri et confessoris.

Obiit Ingelboldus, qui uillas S. Stephani Creuennum, Acolacum et uillam-nouam reedificauit, et ad domos fratrum componendas quingentos solidos de suo donauit.

Idus Nouembris. Rauenne natale sanctorum martyrum ualentini, Solutoris, uictoris. Apud Toletum urbem depositio B. Eugenii episcopi. Turonis natale S. Briccii episcopi et confessoris. Autissiodero  exceptio corporis S. Alexandri et S. Crysanti martyris. Senones Paterni martyris.

Obiit Aldulfus episcopus, qui instituit hac die de suo hospitale fratribus refectionem preparari.

XuIII Kalendas Decembris. Apud Trachiam ciuitate Heraclea natale sanctorum martyrum Clementini, Theodoti, Philomini. Apud Alexandriam beati Serapionis clarissimi martyris. In Laodicia S. Anatholii episcopi.

Obiit uelfo abba.

XuII Kal. Decembris. Natale S. Felicis episcopi et martyris cum aliis XXX simul martyrizatis. Ipso die S. Eugenii, qui apud pagum Parisiacensem consummato martyrii cursu beate passionis coronam percepit a Domino.

 Obiit Waltherius Senonum archiepiscopus, et Gratianus abba.

XuI Kalendas Decembris. Lugduno Gallie natale S. Eucherii admirande fidei, uite et doctrine uiri. In Africa SS. Nerei, Pauli, Adriani.

Xu Kalendas Decemb. Apud Alexandriam B. Dionysii episcopi magne sanctitatis uiri. Apud Pontum natale beati Gregorii Neocesariensis episcopi et martyris. Aurelianis S. Aniani episcopi et confessoris, cuius mortem in conspectu Domini miracula crebra testantur. Eodem die Cordule, in Hispaniis sanctorum martyrum Aciscli et uictorie, ubi ob commendationem pretiose mortis eorum eodem die rose orte diuinitus colliguntur. Turonis sancti Gregorii episcopi miraculorum  factoris.

Obiit Milo canonicus puer et acolythus, qui dedit fratribus in Monteio arpennos uinearum Xu.

XIu Kalendas Decembris. Antiochie natale S. Romani monachi et martyris. Eodem die in eadem urbe natale S. Sychii martyris. Autissiodero dedicatio basilice S. Germani episcopi cum superioribus cryptis. Eodem die translatio corporis beati prothomartyris Stephani a Ierosolymis in Bizantium.

XIII Kalendas Decembris. Rome uia Appia natale S. Maximi presbyteri et martyris.

Apud uiennam sanctorum martyrum Seuerini, Exuperii et Feliciani. Eodem die S. Fausti martyris. Augustiduno natale S. Simplici episcopi et  martyris. Ipsa die beati Crispini martyris. Item Rome Gelasii pape.

Obiit Lantbertus presbyter, qui dedit fratribus alodum suum in uilla que dicitur Stabulis, et ibidem in circumiacentibus locis. Item, Lanfredus presbyter obiit, qui dedit fratribus patrimonium suum in uilla Gratiaco.

XII Kalendas Decembris. Rome natale S. Pontii pape et martyris. Apud Siciliam ciuitate Messana sanctorum Ampelii et Gaii. Apud Cauillonem S. Siluestri episcopi et confessoris.

Obiit Iterus de Porta, qui pro obtinenda peccatorum suorum uenia dedit canonicis S. Stephani  duos homines apud Creuennum cum uxoribus et filiis suis.

XI Kalendas Decembris. Natale beatissimi Rufi, de quo apostolus Paulus ad Romanos scribit: Salutate Rufum electum et matrem eius et meam. In Antiochia sanctorum Basilii, et Auxilii et Zephirini.

Obiit Otardus, qui dedit fratribus propter amorem Dei et remissionem peccatorum suorum res optimas proprietatis sue in comitatu Tornotrensi, in uilla que dicitur Malorum, et in circumiacentibus locis, cum masinilibus, uineis, campis et domibus.

X Kalendas Nouembris. Rome S. Cecilie uirginis et martyris. Item, Rome sancti Mauri martyris.  In Cesarea natale S. Longini militis et martyris, qui latus Domini lancea perforauit.

Obiit Christianus episcopus, qui dedit fratribus Albaris uillam ad sui memoriam faciendam. Ipsa die obiit Clemens omnis sapientie luce coruscans.

IX Kal. Decembris. Natale S. Clementis pape et martyris. Eodem die natale S. Felicitatis matris septem filiorum martyrum, quos Antoninus imperator iussit diuersis suppliciis interire; mater uero eorum nouissime decollata est pro Christo. In Italia monasterio Bobio natale sancti Columbani abbatis. In pago Asbanio natale S. Trudonis presbyteri et confessoris.

uIII Kalendas Decembris. Rome natale sanctorum martyrum Crysogoni et Crescentiani. Castro Blauia  S. Romani presbyteri et confessoris, cuius sanctitatis preconium miraculorum gloria declarat. Ciuitate Corduba sanctarum uirginum Floree et Marie, que post diuturnos carceres, pro Christo gladio interemte sunt.

Obiit Hictarius bone memorie, qui dedit fratribus suis in circuitu ciuitatis uineas adquisitionis sue. Eodem die anniuersarium Attonis canonici, qui dedit fratribus XXX libras, seruos etiam et ancillas, arpennos quoque uinearum tres in Montetenso, necnon areas que sunt iuxta S. Stephani capellam, et aream unam ante domum pauperum sitam. Profectus est Ierosolymam, et in eo itinere, Christo miserante, defunctus.

uII Kalend. Decemb. Natale S. Petri Alexandrini  episcopi et martyris, inter precipuos egregii, cui post diuersa certamina pro fide Christi, quadam nocte in habitu Dominus apparuit indutus colobio lineo candido nimis, conscisso a summo usque deorsum, et ambabus manibus coniungebat eum circa pectus suum, quodam modo cooperiens nuditatem suam, et dixit ad eum: Quid est, Domine, quod uideo uestem tuam scissam? Et respondit Dominus: Arrius hoc fecit, qui separauit a me populum comparatum sanguine meo. Precipio nunc et moneo ne recipias eum in communione, etc. Passi sunt autem cum eo ex Aegypto episcopi fere cum clericis et laicis sexcenti sexaginta.

 Obiit Milo laicus, qui dedit fratribus alodum suum, qui coniacet in uilla Colonicas super fluuium Senodum. Eodem die Goscelinus huius ecclesie canonicus et decanus obiit, qui pro remedio anime sue domum suam cum uineis suis canonicis dedit, ut in die anniuersarii eius in refectorio  reficerentur. Ipse uero ad missas celebrandas pro defunctis apud sanctum Clementem proprium sacerdotem cum duobus arpennis uinearum constituit, et in reprehensione et in custodia capituli eum stabiliuit. Dedit etiam prefate ecclesie uestimentum sacerdotale, missale optimum cum graaale, calicem argenteum cum canulis argenteis, et ita ornatam reliquit ecclesiam.

uI Kalend. Decemb. Natale S. Lini pape et martyris,  qui post beatum Petrum primus Romanam ecclesiam tenuit annos XII, menses III, dies XII, et martyrio coronatus sepultus est in uaticano. Apud Alexandriam natale SS. martyrum Fausti presbyteri, et Dii, et Ammonii. Eodem die beati Alexandri martyris et episcopi. In pago Aualensi natale S. Magnentie uirginis. Augustiduno natale S. Amatoris episcopi et confessoris.

u. Kal. Decemb. Apud Bononiam Italie urbem natale SS. martyrum uitalis et Agricole, post uaria tormenta crucifixorum. In Galliis ciuitate Regensi natale S. Maximini episcopi et confessoris.

Eodem die obiit Iohannes sacerdos et canonicus huius ecclesie cantor eximius, qui dedit ecclesie nostre ex libris suis missale unum, antiphonarium,  gradale, hymnarium, prosarium optimum, et in Acolaco uilla dedit fratribus domos suas, et quidquid etiam proprietatis habere uidebatur, ad sui memoriam recolendam.

Iu Kal. Decemb. Natale S. Sostenes discipuli apostolorum. Eodem die S. Rufi martyris. Ipso die Papini et Mansueti episcoporum cum aliis multis, qui eo tempore passi sunt. Rome S. Gregorii pape III, qui rexit ecclesiam annis X. Autissiodero translatio sancti uigilii episcopi et martyris.

III. Kalend. Decemb. uigilia S. Andree apostoli. Rome natale S. Saturnini martyris, et Sennis et Sisinnii diaconorum et martyrum. Eodem die apud Tolosam natale S. Saturnini episcopi et martyris.

 Pridie Kalend. Decemb. In ciuitate Patras prouincie Achaie natale B. Andree apostoli, qui etiam apud Scythiam predicauit. Apud Sanctonas S. Troiani episcopi, magne uirtutis et sanctitatis uiri. Rome in cimiterio apud Guttam S. Castuli.



DECEMBER.

Kalend. Decemb. Rome passio SS. Chrysanti et Darie uirginis. In Africa natale SS. martyrum Papini et Mansueti episcoporum. Apud ciuitatem Maguntiam beati Albani martyris. Eodem die S. Eligii Nouiomensis episcopi. Apud Bizantum Nicomediam  natale S. Natalie uxoris sancti Adriani martyris.

Obiit Teutgarius diaconus, qui dedit nobis uineam in uilla Sigliniaco. Eodem die ordinatio domni Gaufredi episcopi. Eodem die uitalis Autissiodorensis ecclesie decanus est uiam uniuerse carnis aggressus.

Iu Nonas Decemb. Natale sancte uiuiane martyris, et SS. martyrum Fausti et Dafrose filie eius. Ipso die passio SS. ueri et Securi, qui apud Africam martyrio coronati sunt.

III Nonas Decemb. Tingi metropoli Mauritanie Tingitane natale S. Cassiani martyris. Eodem die SS. martyrum Claudii tribuni, et uxoris eius Hilarie, ac filiorum Iassonis et Mauri et LXX militum,  qui omnes ad predicationem S. Chrysanti crediderunt Christo.

Obiit Abbo episcopus.

II Nonas Decemb. Rome natalis SS. martyrum Symphronii et Olympii temporibus ualeriani et Gallieni imperatorum. In Africa SS. Armogasti, et Archinimi, et Satyri, qui cum essent lucidissima membra ecclesie Christi, pro confessione ueritatis multa et grauia perpessi supplicia atque opprobria ab Arrianis, cursum gloriosi certaminis impleuerunt. Et in Lauditia sanctorum Metropoli, Felicis.

Ipsa die obiit Stephanus sancti Stephani prepositus et sacerdos egregius, necnon et diuinarum Scripturarum doctor eximius.

 Nonas Decemb. In Africa apud Coloniam Thebastinam natale S. Crispine martyris. Eodem die in Italia natale Dalmatii martyris. Treuiris S. Nicetii episcopi et confessoris.

Obierunt Ermenbertus prepositus et leuita, et Arnaldus uicecomes.

uIII Idus Decemb. Natale beati Nicolai episcopi Mirorum Licie. Apud Africam SS. Dionysie, Dauite, Leontis et Emiliani medici, et religiosi uiri Netercii, et Bonifacii, et Serui, et uictricis, et Maiorici adolescentis, qui omnes innumeris suppliciis excruciati, confessorum Christi numero sociari meruerunt.

uII Idus Decemb. Apud Alexandriam beati Agathonis martyris sub Decio imperatore. Apud Sanctonas  beati Martini abbatis, discipuli beati Martini Turonice urbis episcopi, qui in monasterio quod ipse edificauit in pace quiescit. Eodem die in Spolitana urbe S. Sabini episcopi et martyris. In pago Mellicensi sancte Fare uirginis.

uI Idus Decemb. Rome natale S. Eutichiani pape et martyris, qui et ipse per diuersa loca CCCXLII martyres manu sua sepeliuit. Apud Alexandriam Macarii martyris. In territorio Dunensi depositio S. Leonardi eximii confessoris.

u Idus Decemb. Natale S. Leuchadie uirginis, que  apud Toletum in carcere posita, cum audisset beate Eulalie cruciatus et reliquorum martyrum, qui tunc interficiebantur, genibus in oratione positis, impollutum Christo spiritum reddidit. Ipso die beati Cypriani abbatis Petragorici.

Iu Idus Decemb. Rome Melchiadis pape. Apud Emeritam Hispanie ciuitatem natale S. Eulalie uirginis et martyris. Eodem die apud prefatam urbem passio S. Iulie uirginis, que fuit conuirginalis beate Eulalie. Hispolitana ciuitate sanctorum martyrum Carpophori presbyteri, et Abundi diaconi.

Obiit Wadimirus corepiscopus. Ipso die obiit Amalricus leuita, qui dedit fratribus predium adquisitionis sue in uilla que dicitur Castriacus, et  in confinibus eius arpennos uinearum uII, propter amorem uite eterne et sui memoriam recolendam. Eodem die obiit Reinaldus archipresbyter et canonicus, qui dedit fratribus optimam uineam et uiginti modia uini, et seruam unum, et in claustro faciendo C solidos.

III Idus Decemb. Rome S. Damasi pape, et natale SS. martyrum Pontiani, Pretextati et Trasonis. In Galliis ciuitate Ambianis, natale SS. martyrum uictorici, Fusciani, atque Gentiani, qui gloriosissimam sue fidei confessionem sanguine passionis decorauerunt. In Hispaniis natale S. Eutichii, cuius gesta habentur.

Obiit Gerberga cometissa uxor Henrici ducis. Ipsa die obiit Gozfridus sacerdos atque decanus  Senonice urbis.

II Idus Decemb. Natale SS. Hermogenis, Donati et aliorum XXII. Apud Alexandriam beatorum martyrum Epimachii, Alexandri. Apud Septimaniam urbe Narbona depositio beati Pauli episcopi et confessoris. In pago uimmacense natale S. Walerici confessoris, qui super Sommam fluuium eremiticam uitam duxit.

Idus Decemb. Apud Syracusam Sicilie ciuitatem natale S. Lucie uirginis et martyris.

Ipsa die obiit Matildis comitissa Landrici coniux. Eodem die Hermengardis abbatissa obiit.

XIX Kalend. Ianuarii. Apud Cyprum natale S. Sphiridionis episcopi et confessoris. Remis S. Nicasii  episcopi et martyris, qui a Wandalis pro fide Christi intra domum ecclesie decollatus est. Autissiodero dedicatio altaris ecclesie superioris a Calixto papa II facta, et ut solemniter a nobis quoque anno celebraretur ab eodem instituta.

XuIII Kal Ian. Apud Africam natale sancti ualeriani episcopi et confessoris. In territurio Aurelianensi beati Maximini presbyteri uenerabilis sanctitatis uiri.

Obiit Acleuertus sacerdos et decanus.

XuII Kal. Ian. Trium puerorum Ananie, Azarie, Miselis, quorum corpora apud Babyloniam sub quodam specu sunt posita. Eodem die natale beatorum martyrum Rufi et Zosimi. In Tuscia S.  Barbare uirginis et martyris. Apud Pontum S. Meletii episcopi et confessoris.

XuI Kal. Ian. Apud Antiochiam translatio et depositio corporis S. Ignatii episcopi et martyris, qui passus est Rome Kalendis Februarii. Eodem die beati Lazari, quem Dominus IESUS in euangelio legitur resuscitasse a mortuis. Item beate Marthe sororis eius. In Oriente apud Eleuteropolim ciuitatem SS. martyrum quinquaginta, qui sub Sarracenis passi sunt.

Xu Kal. Ian. Apud Africam natale S. Moysis martyris. Eodem die S. Anatholie uirginis et martyris. Turonis S. Gatiani primi episcopi ipsius ciuitatis.

Obiit Eldegarius laicus, qui dedit fratribus omne  predium suum in pago Tornetrensi, in uilla Madriaco, tam in uineis quam in terris, pratis cultis et incultis, siluis, domibus, et cum omnibus adiacentiis, pro absolutione peccatorum suorum.

XIu. Kal. Ian. Autissiodero depositio beati Gregorii episcopi, qui sedit annos XII, menses uII, dies III. Sepultus est in ecclesia S. Germani. Apud Aegyptum beati Nemesii martyris. Alexandrie beati Clementis presbyteri.

XIII Kal. Ian. Beatissimorum martyrum Ammonis, Zenonis, Ptolomei, Ingenii et Theophili.

Obiit Eliseus archidiaconus, qui dedit fratribus res proprietatis sue in uilla que dicitur Gratiacus, arpennos uinearum IX, propter remedium peccatorum suorum, suique memoriam recensendam.

 XII Kal. Ian. natale B. Thome apost. qui Parthis et Medis euangelium predicans, passus est in India u Nonas Iulias. Corpus eius in ciuitatem quam Syri Edessam uocant, XII Kalendas Ianuarii translatum, ibique digno honore conditum est.

Electio domni Geranni episcopi, qui dedit fratribus Logniacum uillam et Solium, unde debet ad luminaria ecclesiarum sancte Marie, et sancti Stephani, et sancti Iohannis modium olei, et fratribus libram unam denariorum, qui ipsam terram tenuerit. Eodem die obiit Agnes de Longauilla, que dedit ecclesie protomartyris B. Stephani cortinam pretiosam diuersis coloribus decoratam.

XI Kal. Ian. Rome uia Lauicana inter Duas Lauros  natale XXX martyrum, qui omnes uno die in persecutione Diocletiani coronati sunt. Apud Alexandriam B. Schyrionis martyris. Ipso die aliorum plurimorum martyrum, qui in desertis et montibus apud Aegyptum oberrantes, fame, siti, frigore, languore, latronibus, bestiisque consumti sunt. Eodem die Theodosie uirginis et martyris, et sancti Didimi monachi eruditissimi uiri.

X Kal. Ian. Rome natale S. uictorie uirginis et martyris. Apud Nicomediam SS. martyrum XX. Item Rome beati Seruuli de quo beatus Gregorius scribit: Qui rebus pauper, meritis autem diues fuit et cetera mira que de eo loquitur. Eodem die natale S. Heuuaristi pape et martyris. Autissiodero  dedicatio ecclesie S. Iohannis Baptiste.

Obiit Ablenus diaconus, qui dedit fratribus res proprietatis sue in uilla que dicitur S. Mauricius, et in uilla que dicitur Antonus, propter ueniam peccatorum percipiendam, et ad sui memoriam celebrandam.

IX Kal. Ian. uigilia Natalis Domini. Eodem die apud Antiochiam Syrie natalis SS. uirginum XL. Que per diuersa tormenta martyrium consummauerunt. Apud Spoletum natale S. Gregorii presbyteri et martyris, qui sepe regyratus uariis tormentis est coronatus.

uIII Kal. Ian. Bethleem Natiuitas Saluatoris Domini nostri IESU CHRISTI secundum carnem. Eodem die natale S. Anastasie uirginis et martyris,  que de Roma secuta est sanctos qui ad martyrium ducebantur. Rome in cimiterio Aproniani passio S. Eugenie uirginis.

uII Kal. Ian. Apud Ierosolymam passio S. Stephani protomartyris et diaconi, qui non multo post Ascensionem Domini, ab apostolis cum esset plenus fide et Spiritu sancto, diaconus est ordinatus, atque eodem anno quo et Christus passus, a Iudeis est lapidatus. Eodem die natale sancti Marini clarissimi uiri, qui martyrii premium sub imperatore Martiano Rome adeptus est.

Obiit Ingelboldus miles.

uI Kal. Ian. Apud Ephesum natale sancti Iohannis apostoli et euangeliste dilecti Domini. Hic post exilii relegationem, post Apocalypsis reuelationem  diuinam, post euangelii descriptionem, confectus senio mortuus est post passionem Domini anno LXuIII, etatis autem sue nonagesimo nono. In partibus Aquileie natale S. Zeli presbyteri et confessoris.

u. Kal. Ian. Bethleem natale sanctorum Innocentium, quos Herodes cum Christi natiuitatem Magorum  indicio cognouisset, trigesimo quinto anni regni sui interfici iussit. Qui anno XXXuI, morbo intercutis aque, scatentibus toto corpore uermibus, miserabiliter et digne moritur.

Obiit Sigradus, qui dedit fratribus mansum suum indominicatum cum omnibus appenditiis suis in pago Tornetrensi, in uilla Cidernaco, de uineis arpennos . . . . . de terra accingas . . . . . ad censum fratribus dandum.

Iu Kal. Ian. Hierosolyme depositio Dauidis regis. Apud Arelatem natale sancti Trophymi episcopi, de quo scribit Apostolus ad Timotheum: Trophymum reliqui infirmum Mileti. Hic ab apostolis Rome ordinatus episcopus, primus Arelatensem urbem Gallie ob Christi euangelium predicandum directus est. Ex cuius fonte, ut beatus papa Zozimus  scribit, tote Gallie fidei riuulos acceperunt. In pago Occimense natale sancti Ebrulfi confessoris, cuius gesta habentur. Antissiodero dedicatio ecclesie sancti Michelis et sancti Clementis.

III Kal. Ian. Apud Spoletum passio sancti Sabini episcopi, Exuperanti et Marcelli diaconorum, et uenustiani cum uxore et filiis simul martyrizatis sub Maximiano imperatore. Turonis natale S. Perpetui episcopi et confessoris.

II Kal. Ian. Rome natale S. Siluestri pape et confessoris, cuius actus clari habentur. Hic fuit post beatum Petrum apostolorum XXXu. Sedit autem in episcopatu annos XXIII, menses u, dies XI. Hic plenus uirtutibus obiit in pace, et sepultus est in cimiterio Priscille uia Salaria pridie Kalendas Ianuarii.  Apud Senones beatorum Sabini episcopi et Potentiani, qui a beatis apostolis ad predicandum directi, prefatam urbem martyrii sui confessione illustrem fecerunt. Item, Senones passio S. Columbe uirginis, que superato igne gladio cesa est.

Obiit Anseisus Tricasinensis episcopus.





KALENDARIUM MANTUANUM.



Ian. habet dies XXXI, lun. XXX.


    A. KL. Ian. Circumcisio Domini Bonifatii pp.
    b IIII. Non. Oct. Steph. Telesphori pp.
    c III. Oct. Iohan. Anteros pp. et mart.
    d II. Oct. Innoc.
    e Non. uig.
    f uIII. Id. Epiphania Domini.
    g uII.
    A uI.
    b u.
    c IIII. Pauli primi herem. Agathonis pp.
    d III. Yginii pp. et Mart.
    e II.
    f Idus. Oct. Epyphan.
     g XuIIII. K. Feb. Felicis Presbiteri.
    A XuIII. Mauri Abb.
    b XuII. Marcelli pp. et Mart.
    c XuI. Sauini Episcopi et Antonii.
    d Xu. Prisce u.
    e XIIII. Bassiani Episcopi.
    f XIII. Fabiani pp. et M. Sebast. M.
    g XII. Agnetis u.
    A XI. uincentii et Anastasii M.
    b X.
    c uIIII. Timothei Apostoli.
    d uIII. Conuersio S. Pauli.
    e uII. Paule Abbatisse.
    f uI. uitaliani pp.
     g u. Agnetis secundo.
    A IIII.
    b III.
    c II. Geminiani Episcopi.





Feb. habet dies XXuIII, lun. XXX.

    d KL. Feb. Seueri Episcopi Brigide u.
    e IIII. Non. Ypapanti domini.
    f III. Blasii Episcopi et m.
    g II.
    A Non. Agathe u.
    b uIII. Id.
    c uII. Pelagii pp.
    d uI.
    e u.
    f IIII. Scolastice u.
     g III.
    A II. Gregorii pp.
    b Idus.
    c XuI. K. Mar. ualeriani Episcopi et M.
    d Xu. Faustini et Iouite M.
    e XIIII. Die Iouis Fra . . . . obiit anno Domini m. cc . . . . .
    f XIII.
    g XII.
    A XI.
    b X.
    c uIIII. Siricii pp.
    d uIII. Cathedra Sci P.
    e uII. Mathie Apostoli Sabiniani pp.
    f uI.
     g u.
    A IIII.
    b III.
    c II.





Martius habet dies XXXI, lun. XXX.

    d K. Mar. Simplicii pp.
    e uI. Non.
    f u.
    g IIII.
    A III.
    b II.
    c Non. Perpetue et Felicitatis Thome de Aquino.
    d uIII. Id.
    e uII.
    f uI.
     g u.
    A IIII. Gregorii pp. et inuentio Sanguinis Domini.
    b III.
    c II. Zacarie P. P.
    d Idus.
    e XuII. K. Ap.
    f XuI.
    g Xu. Anselmi Episcopi.
    A XIIII. + Ioxep.
    b XIII.
    c XII. Transitus Sancti Benedicti.
    d XI.
    e X.
    f uIIII.
     g uIII. Annunciatio S. Marie.
    A uII.
    b uI. Resurrectio Domini.
    c u.
    d IIII.
    e III.
    f II.





Aprilis habet dies XXX, lun. XXuIIII.

    g K. April.
    A IIII. Non. Sixti pp. et M.
    b III.
    c II.
    d Non. Ambrosii Archiepiscopi.
    e uIII. Id
    f uII. Celestini pp.
     g uI.
    A u.
    b IIII. Doni pp.
    c III. Leonis pp.
    d II. Iulii pp. Benonis Episcopi.
    e Idus.
    f XuIII. K. Mad. Tiburtii et ualeriani M.
    g XuII.
    A XuI. Aniceti pp. et M.
    b Xu.
    c XIIII.
    d XIII. Leonis pp.
    e XII.
    f XI.
    g X. Sotheris pp. et M. Gaii pp. et M.
     A. uIIII.
    b uIII. Georgii M. et Adelberti Benedicti pp.
    c uII. Marci Euangel. et Litanie Maiores.
    d uI.
    e u. Anastasii pp.
    f IIII. uitalis M.
    g III. + Petri Mart. Ordinis Predicatorum.
    A II.





Madius habet dies XXXI, lun. XXX.

    b K. Ma. Philippi et Iacobi Apostoli.
    c uI. Non.
    d u. Inuentio S. + Alex. pp. et Euentii.
    e IIII. Floriani Mart.
    f III.
    g II. Iohannis in Dolio missi.
     A Nonis.
    b uIII. Id. uictoris Med. Mart.
    c uII. Translationis Andree Apostoli.
    d uI. Gordiani.
    e u. Maioli Abbatis.
    f IIII. Nerei, Achillei, et Pancratii M.
    g III. Marie ad Mart.
    A II. uictoris Rom. Theodori pp.
    b Idus.
    c XuII. K. Iun.
    d XuI. Siri Episcopi.
    e Xu.
    f XIIII. Potentiane Mart.
    g XIII.
     A XII. Teopompi et Sinesii.
    b XI. Iulie u. et M.
    c X. Desiderii Episcopi et M.
    d uIIII.
    e uIII. Urbani pp. et M. Gregorii pp.
    f uII. Eleuterii pp. et M.
    g uI. Iohannis pp. et M.
    A u.
    b IIII. Salmati, Mariani, et Max. M.
    c III. Felicis Pape et M.
    d II. Cantiani, Cantianille Petronille u.





Iunius habet dies XXX, lun. XXuIIII.

    e K. Iunii. Nicomedis M.
    f IIII. Non. Marcellini, Petri, Erasmi m. Eugenii pp.
    g III.
     A II.
    b Nonis. Bonifacii Episcopi, et Mart.
    c uIII. Id.
    d uII. Celestini Mart.
    e uI.
    f u. Primi et Feliciani.
    g IIII. Pantaleonis Mart.
    A III. Barnabe Apostoli.
    b II. Basilidis, Cirini Naboris et Naxarii.
    c Idus * Antoni de Padua Ord. Fratrum minorum.
    d XuIII. K. Iulii.
    e XuII. uiti, et Modesti, et Crescentis.
    f XuI. Adeodati pp.
    g Xu.
    A XIIII. Marcelliani, et Marci Imerii Ep.
     b XIII. Geruasii et Prothasii.
    c XII. Siluerii pp. et M.
    d XI.
    e X. Paulini Episcopi.
    f uIIII. uig.
    g uIII. Natiuitas S. Iohannis Baptiste.
    A uII.
    b uI. Iohannis et Pauli uigil.
    c u.
    d IIII. Leonis pp. uig.
    e III. Petri et Pauli Apostoli.
    f II. Pauli Apostoli.





Iulius habet dies XXXI, lun. XXX.

    g Kal. Iulii. Oct. Iohannis Bapt.
    A uI. Non. Processi, et Martiniani.
     b u.
    c IIII. Transl. S. Martini. Udalrice.
    d III.
    e II. Oct. Apostolorum.
    f Nonis Apollonii.
    g uIII. Id. Chiliani M. Adriani pp.
    A uII. uig.
    b uI. uII. Fratruum.
    c u. Transl. Sancti Ben. Pii pp.
    d IIII. Naboris et Felicis. Ermagore.
    e III. Anacleti pp. et M. Margar. u.
    f II.
    g Idus Quirici et Iol.
    A XuII. Kal. Augusti.
     b XuI. Oct. uII. Frat.
    c Xu. Oct. S. B. Filastrii E. *
    d XIIII. Simachi pp.
    e XIII.
    f XII. Praxedis u.
    g XI. Hieron. Episcopi. Marie Magd.
    A X. Apollenaris Episcopi et Mart.
    b uIIII. Cristine u. uig.
    c uIII. Iacobi Apostoli Euticiani pp. Xpofori.
    d uII.
    e uI.
    f u. uictoris pp. et M. Nab. etc. Innoc. pp.
    g IIII. Felicis pp. Simplicii. Faust. et B.
    A III. Abdon. et Senen Mart.
    b II. Benedicti pp. Germani episcopi.
     * Obiit Baiolotus Pater Domini Wambariniani m. LXXXXuIII.





Augustus habet dies XXXI, lun. XXuIIII.

    c Kal. Augusti Petri ad u. Ioh. pp. Mach. Euseb. Episcopi.
    d IIII. Non. Steph. pp. et Mart.
    e III. Inuent. S. Stephani.
    f II.
    g Nonis * Dominici.
    A uIII. Id. Sixti pp. Felic. Ag. Hormisde pp.
    b uII. Donati Episcopi.
    c uI. Ciriaci, Maximi et Arch.
    d u. Secundiani. ueriani. Marc. Rom.
    e Iu. Laurentii Mart.
    f III. Tiburtii Mart.
     g II Eupli Mart.
    A Idus Ypoliti etc.
    b XuIIII. Kal. Sept. Eusebii Presb. uig.
    c XuIII. Assumptio S. Marie.
    d XuII.
    e XuI. Oct. S. Laurent.
    f Xu. Agapiti Mart.
    g XIIII. Ruffini Conf. et Magni Mart.
    A XIII.
    b XII.
    c XI Oct. S. Marie Timot. et S.
    d X. uig.
    e uIIII. Lucii pp. et M. Bartolomei Ap.
    f uIII.
    g uII. Alexandri M. Zepherini pp. et M.
     A uI.
    b u. Augustini Episcopi. Hermetis M.
    c Iu. Decoll. S. Iohannis. Sabine u.
    d III. Felicis et Adauct.
    e II.





Septemb. habet dies XXX, lun. XXX.

    f Kal. Sept. Constantini Felician.
    g IIII. Non.
    A III.
    b II. Bonifacii pp.
    c Nonis. Erculani M.
    d uIII. Idus.
    e uII
    f uI. Natiuitas S. Marie. Adrianus m.
     g u. Sergii pp. Gorgonii Mart.
    A Iu. Hilarii pp.
    b III. Proti et Iacinti.
    c II.
    d Idus.
    e XuIII. Kal. Oct. Cornelii, Cypr., Exalt. S. +.
    f XuII. Nicomedis Mart.
    g XuI. Eufemie. Lucie, et Gemin.
    A Xu.
    b XIIII.
    c XIII.
    d XII. uig.
    e XI. Mathei Apostoli. Cononis pp.
    f X. Mauritii cum SS. Hemeran: D.
    g uIIII. Lini pp. et M.
    A uIII. Concep. S. Iohannis.
     b uII.
    c uI. Cypriani et Iustine.
    d u. Cosme et Damiani.
    e IIII. Dedic. S. Benedicti in Leon.
    f III. Michelis Arch.
    g II. Hieronymi Presbiteri.





October habet dies XXXI, lun. XXX.

    A Kal. Oct. Remigii. Germani Episcopor.
    b uI. Non. Eusebii Episcopi.
    c u.
    d IIII. * Petronii Episcopi. et S. Francisci.
    e III.
    f II.
    g Nonis. Marci pp. Marcelli et al.
     A uIII Id.
    b uII. Domnini Dionisii R. et Eleuterii.
    c uI.
    d u. Probi Conf.
    e IIII. Felicis pp. Honorii pp.
    f III. Giraldi Conf.
    g II. Calixti pp. et Mart.
    A Idus.
    b XuII. Kal. Nou. Galli Abbatis.
    c XuI.
    d Xu. Luce Euang.
    e XIIII.
    f XIII.
    g XII.
    A XI.
     b X.
    c uIIII.
    d uIII.
    e uII. Bonifacii pp.
    f uI. Euaristi pp. et martir. uig.
    g u. Ss. Simonis et Iude Apost.
    A IIII.
    b III. Germani Episc. Cap.
    c II. Quintini mart. uig.





Nouemb. habet dies XXX, lun. XXX.

    d Kal. Nou. Festiuitas omnium Sanctorum Cesarii Martyris.
    e IIII. Non. * Commemoratio Mortuorum.
    f III.
     g II. uitalis, et Agricole.
    A Nonis.
    b uIII. Idus.
    c uII. Deus dedit pp. D.
    d uI. IIII. Coronatorum.
    e u. Theodori mart.
    f IIII Leonis pp.
    g III. Martini Episc. Antonini mart.
    A II. Martini pp. mart.
    b Idus. Bricii Episc. Antonini mar.
    c XuIII. Kal. Dec. Initium xl.
    d XuII.
    e XuI.
    f Xu.
    g XIIII. Oct. S. Mart.
     A XIII. Caloceri cum officio.
    b XII. Pontiani pp. et mar.
    c XI. Gelasii pp.
    d X. Cecilie u.
    e uIIII. Clementis pp. et mar. Columb. Abb.
    f uIII. Grisogoni mar. Prosp. Episc.
    g uII. * Caterine uirg. et mart.
    A uI.
    b u.
    c IIII. Greg. pp.
    d III. Saturnini m. Crysanti et Darie.
    e II. Andree Apost.
    Aduentus Domini nec ante quinta Kal. Decemb. nec post III Non. ipsius mensis. Sed in his uII diebus ubicumque dies Dominicus euenerit celebrari  oportet.





Decemb. habet dies XXXI, lun. XXIX.

    f Kal. Decemb. Ursicini.
    g IIII. Non. Longini mart.
    A III.
    b II.
    c Non.
    d uIII. Id. Nicolai Episc.
    e uII. Ordinatio S. Ambrosii. Oct. S. Andree.
    f uI. Zeno. * Conceptio B. Marie.
    g u. Siri Episc.
    A IIII. Melciadis pp. et mart.
    b III. Damasi pp.
    c II.
    d Idus. Lucie u.
     e XuIIII. Kal. Ian.
    f XuIII.
    g XuII. * Floriani mart.
    A XuI. Ignatii Episc.
    b Xu.
    c XIIII. Gregorii pp.
    d XIII. uig.
    e XII. Thome Apost.
    f XI. Felicis pp.
    g X.
    A uIIII. uig.
    b uIII. Natiuitas Domini.
    c uII. Stephani Protomar. Zosimi pp.
    d uI. Iohannis Euang. Dionisii pp.
     e u. Innocent.
    f IIII. Dauid Regis.
     g III.
    A II. Siluestri pp.







KALENDARIUM BRIXIANUM.
[Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb]




KALENDARIUM uALLUMBROSANUM.



Ianuarius habet dies XXXI, luna XXX, nox horas XuI, dies uIII.


    Kal. Ian. Circumcisio Domini, Basili conf., Martine uirg. mart.
    iu Non. Octaua S. Stephani.
    iii Octaua S. Iohannis.
    ii Octaua Innocentium.
    Non.
    uiii Id. Epiphania Domini.
    uii
    ui
    u
    iu Pauli primi Eremite.
    iii Yginii Pape martiris.
    ii
     Idus. Octaua Epiphanie.
    xix Kal.
    xuiii Mauri Abbatis.
    xuii Marcelli Pape martiris.
    xui Antonii Abbatis.
    xu Prisce uirginis mart.
    xiu Marii, et Marthe Audifex, et Abacuc.
    xiii Fabiani, et Sebastiani.
    xii Agnetis uirginis mart.
    xi uincentii, et Anastasii.
    x Emerentiane uirginis mart.
    ix
    uiii Conuersio S. Pauli.
    uii
     ui
    u Agnetis Secundo.
    iu
    iii
    ii Ciri, et Iohannis.





Februarius habet dies XXuIII, luna XXII, nox horas XIu, dies X.

    Kal. Ygnacii Episcopi, et martiris.
    iiii Non. Purificatio B. Marie uirg
    iii Blasii Episcopi martiris.
    ii Giliberti Abbatis.
    Non. Agate uirginis, et martiris.
    uiii Id.
    uii
    ui
     u Apollonie uirg. et mart.
    iu Scolastice uirginis.
    iii
    ii
    Id
    xui Kal. ualentini Presbiteri mart.
    xu
    xiu
    xiii
    xii
    xi
    x
    ix
    uiii Cathedra S. Petri.
     uii
    ui Mathie Apostoli.
    u
    iu
    iii
    ii Translatio S. Augustini Episcopi et Conf.





Martius habet dies XXXI, luna XXX. Nox habet horas XII, dies XII.

    Kal. Mart.
    ui Non.
    u
    iiii
    iii
    ii
    Non. i Sanctorum uirginum Perpetue et Felicitatis.
     uii Id
    ui Sanctarum quadraginta Martirum.
    u
    iu
    iii Gregorii Pape Conf.
    ii
    Id.
    xuii Chal.
    xui
    xu
    xiu
    xiii
    xii
    xi Benedicti Abbatis.
    x
     ix
    uiii Annuntiatio Dominica.
    uii
    ui
    u
    iiii
    iii
    ii





Aprilis habet dies XXX, luna XXX. Nox habet horas X, dies XIu.

    Kal. Apr.
    IIII Non.
    iii
    ii S. Ambrosii Episcopi et Conf.
    Non.
     uiii Id.
    uii
    ui
    u
    iiii
    iii
    ii
    Idus.
    xuiii Kal. S. Tiburtii, ualeriani, et Maximi.
    xuii
    xui
    xu S. Aniceti Pape et Martiris.
    xiu
    xiii
     xii
    xi
    x
    ix
    uiii S. Gregorii Martiris.
    uii S. Marci Euangeliste.
    ui S. Cleti Pape et M. et Marcellini Pape Mart.
    u
    iiii S. uitalis Martiris.
    iii S. Petri M. Ordinis S. Dominici.
    ii





Madius habet dies XXX, luna XXX. Nox habet horas uIII, dies XuI.

    Kal. Mad.
    ui Non.
     u Inuentio S. Crucis et Sanctorum Martyrum Alexandri, Euentii, Theodori, et Iouenalis.
    iiii S. Monice Matris S. Augustini Patris nostri.
    iii Conuersio S. Augustini.
    ii S. Iohannis ante portam latinam.
    Non.
    uiii Id. Apparitio S. Michelis Archangeli.
    uii
    ui SS. Gordiani, et Epimachi.
    u
    iiii SS. Nerei, et Archilei, atque Pancratii.
    iii
    ii S. Bonifatii Martyris.
    Idus.
    xuii Kal. Iun.
     xui
    xu
    xiii S. Potentiane uirginis et S. Petri de Murrona Conf.
    xiii
    xii
    xi
    x
    ix
    uiii S. Zenobii Ep. et Confess. et S. Urbani Pape et Mart.
    uii S. Eleutherii P. et Mart.
    ui S. Ioh. Pape et M.
    u
    iiii
     iii S. Felicis P. et M.
    ii S. Petronille uirg.





Iunius habet dies XXX, luna XXIX. Nox habet horas uI, dies XuIII.

    Kal. Iun.
    iiii Non. SS. Petri, Marcellini, atque Herasmi.
    iii
    ii
    Nonis.
    uiii Id.
    uii
    ui
    u SS. MM. Primi, et Filitiani.
    iiii
     iii S. Barnabe Apostoli.
    ii SS. MM. Basilidis, Cirini, Naboris, et Nazarii.
    Idibus. S. Antonii Confess.
    xuiii Kal.
    xuii SS. MM. uiti, et Modesti, atque Crescentie.
    xui
    xu
    xiiii SS. MM. Marchi et Marcellini.
    xiii SS. MM. Geruasii et Prothasii.
    xii S. Siluerii P. et M.
    xi
    x S. Paulini Ep. et Conf.
    ix uigilia.
    uiii Natiuitas S. Iohannis Bapt.
    uii
    ui SS. MM. Ioh. et Pauli.
     u
    iiii S. Leonis P. et Conf. uig.
    iii SS. Apostolorum Petri et Pauli.
    ii Commem. S. Pauli.





Iulius habet dies XXXI, luna XXX, Nox habet horas uIII, dies XuI.

    Kal. Octaua S. Iohannis Bapt.
    ui Non. SS. MM. Processi et Martiniani. uisitatio uirginis Marie.
    u
    iu
    iii
    ii Octaua Apostolorum Petri et Pauli.
     Non. Anniuersarium fratrum nostrorum defunctorum.
    uiii Id.
    uii
    ui SS. MM. septem fratrum, et SS. Ruphine, et Secunde uirginum mm.
    u S. Pii P. et M.
    iu SS. MM. Naboris, et Felicis et S. Ioh. Gualberti.
    iii S. Anacleti P. et M.
    ii
    Id. SS. MM. Quirici, et Iulite.
    xuii Kal.
    xui S. Alexii Conf.
    xu S. Symphorose cum uii filiis.
    xiu
     xiii S. Margarite u. et M.
    xii S. Praxedis u.
    xi S. Marie Magdal.
    x S. Apollinaris Episc. et M.
    ix S. Christine u. et M. uig.
    uiii S. Iacobi Ap. et S. Cristofori m.
    uii S. Pastoris Presb. et Conf., et S. Anne.
    ui S. Pantaleonis M.
    u SS. MM. Nazarii, et Celsi, et uictoris PP., et Innocentii P. et m.
    iiii SS. MM. Simplicii, Faustini, Beatricis, et Felicis P. et M.
    iii SS. MM. Abdon. et Sennen.
    ii





Augustus habet dies XXXI, luna XXIX. Nox habet horas X, dies XIu.


    Kal. Ad uincula S. Petri et SS. MM. Machabeorum.
    iu Non. S. Stephani P. et M.
    iii Inuentio Corporis S. Stephani Protomartyris.
    ii S. Iustini Presb. et M.
    Nonis. S. Dominici Confessoris, et Sancte Marie ad Niues.
    uiii Id.
    uii S. Donati Episcopi et Martiris.
    ui Sanctorum Cyriaci, Largi, et Smaragdi Martirum
    u S. Romani Martiris. uigilia.
    iiii S. Laurentii Martiris.
    iii Sanctorum Tiburtii, et Susanne.
    Id. ii Sancti Ypoliti cum Sociis suis.
     xix Kal. Sanctorum Felicis, et Fortunati.
    xuiii
    xuii S. Leonardi Confessoris.
    xui
    xu S. Agapiti Martyris.
    xiu
    xiii S. Bernardi Abbatis et Confess.
    xii
    xi Octaua Beate uirginis Marie, et Sanctorum Martyrum Timothei, Ipoliti, et Sinphoriani.
    x
    ix
    uiii S. Bartholomei Apostoli.
    uii S. Zepherini Pape, et Martyris, et S. Ludouici Confess. Regis.
     ui
    u S. Augustini Episc., et Confess., et Sanctis Hermetis Martyris, et Sancte Sabine uirginis
    iu Decollatio S. Ioh. Baptiste.
    iii Sanctorum Martirum Felicis, et Adaucte.
    ii





September habet dies XXX, luna XXX. Nox habhoras XII, dies XII.

    Kal. Sep. Sanctorum Martyrum 12. Fratrum. et S. Egidii Abb. et Conf.
    iiii Non. S. Antonini Mar.
    iii
    ii Octaua Be: Augustini.
    Non.
     uiii Id.
    uii
    ui Natiuitas B. u. Marie, et Sancti Adriani m.
    u S. Gorgonii m.
    iiii S. Nicolai de Tolentino Conf.
    iii SS. MM. Prothi, et Iacinthi.
    ii
    Idus.
    xuiii Kal. Exaltatio Sancte + et SS. MM. Cornelii, et Cipriani.
    xuii Octaua B. Marie u.
    xui SS. MM. Geminiani, Lucie, et Eufemie.
    xu
    xiu
     xiii
    xii SS. MM. Eustachi, et Soc. eius.
    xi S. Mathei Apostoli et Euang.
    x SS. MM. Mauritii et Sociorum eius.
    ix S. Lini Pape et M.
    uiii
    uii
    ui SS. MM. Cosme et Damiani.
    u
    iiii
    iii Dedicatio Basilice S. Michelis Arch.
    ii S. Ieronimi Presb. et Conf.





Octuber habet dies XXXI, luna XXIX. Nox habet horas XIu, dies X.

    Kal. S. Remigii Episcopi et Conf.
     ui Non.
    u Non.
    iu Non. S. Francisci Confessoris.
    iii Non.
    Prid. Non.
    Non. SS. MM. Sergii, Bachii, Marcelli, et Apulei.
    uiii Idus S. Reparate uirg. et M.
    uii Idus SS. MM. Dionisii, Rustici et Eleutherii.
    ui Idus S. Cerbonii Ep. et Conf.
    u Idus Transl. B. Patris nostri Augustin.
    iu Id.
    iii Id.
    ii Id. S. Calixti Pape et Martiris.
     Idus.
    xuii Kal. S. Galli Abb. et Conf.
    xui
    xu S. Luce Euang.
    xiu
    xiii
    xii S. Ilaryonis Abb. et Conf. et undecim millium uirginum.
    xi
    x
    ix
    uiii SS. MM. Crisanti et Darie, et Sancti Miniatii Martiris.
    uii S. Euaristi Pape et Mart.
    ui uigilia.
     u SS. Ap. Simonis et Iude
    iu
    iii
    ii uigilia.





Nouember habet dies XXXI, luna XXX. Nox habet horas XuI, dies uIII.

    Kal. Nou. Festum omnium SS. et S. Cesarii Mart.
    iu Non. Anniuersarium omnium Fidelium defunctorum.
    iii Non.
    ii SS. MM. uitalis, et Agricole.
    Nonas.
    uiii Id. S. Leonardi Conf.
    uii
     ui S. Quatuor Coronat. Mart.
    u Dedicatio Basilice Saluatoris, et Teodori Martiris.
    iu SS. MM. Triphonis et Respicii et Nimphe uirg. et Mart.
    iii S. Martini Ep. et Conf. et S. Menne Mart.
    ii S. Martini Pape et Mart.
    Idus. S. Britii Episcopi et Conf.
    xuiii Kal.
    xuii
    xui
    xu
    xiu Dedicatio Basilice Ap. Petri et Pauli.
    xiii S. Helisabeth, et S. Pontiani Pape et Mart.
     xii
    xi
    x S. Cecilie uirg. et Mart.
    ix S. Clementis Pape et m. et S. Felicitatis.
    uiii S. Crisogoni M.
    uii S. Katherine uirg. et Mart.
    ui S. Petri Alexandrini Ep. et M.
    u S. Iacobi Intercisi M.
    iu
    iii S. Saturnini M. uigilia.
    ii Andree Apostoli.





December habet dies XXXI. Luna XXIX. Nox habet horas XuIII, dies uI.

    Kal. Dec.
     iu Non S. Bibiane uirg. et M.
    iii
    ii S. Barbare u. et M.
    Nonas. S. Sabbe Abb. et Conf.
    uiii Idus S. Nicholai Ep. et Conf.
    uii S. Ambrosii Ep. et Conf.
    ui Conceptio B. M. semper u.
    u
    iu Deletum.
    iii Deletum.
    ii
    Idus. S. Lucie u. et M.
    xix Kal.
    xuiii
    xuii
     xui
    xu
    xiu
    xiii
    xii S. Thome Apostoli
    xi
    x
    ix
    uiii Natiuitas Domini Nostri Iesu Christi.
    uii S. Stephani Protom.
    ui S. Iohannis Ap. et Eu.
    u SS. MM. Innocentium.
    iu S. Thome Archiepis. et Conf.
    iii
    ii S. Siluestri Pape et Conf.







FRAGMENTUM ALTERIUS MULTO ANTIQUIORIS uALLUMBROSANI KALENDARII.



Mad. habet d. XXXI, l. XXX.

AB
B 	Philippi et Iacobi
C 	ui. Non.
D 	u. Non. Inuentio Sancte +, Alexandri, et Theadoli.
E 	iiii. Non.
F 	iii. Non.
G 	ii. Non. S. Iohannis ante portam latinam.
A 	Non.
B 	uiii. Id. uictoria S. Michahelis.
C 	uii. Id.
D 	ui. Id. Gordiam et Epimachi. S. Christine.
E 	u. Id. S. Antimi.
F 	iiii. Id. Nerei. Achill. Pancratii.
G 	iii. Id.

ii. Id.
B 	Idus.
C 	xuii. Chal.
D 	xui. Chal.
E 	xu. Chal.
F 	xiiii. Chal.
G 	xiii. Chal.
A 	xii. Chal.
B 	xi. Chal.
C 	x. Chal.
D 	uiiii. Chal.
E 	uiii. Chal. Urbani pp. et Zenobii Episcopi.
F 	uii. Chal.
G 	ui. Chal.
A 	u. Chal.

iiii. Chal.
C 	iii. Chal.




Iun. habet dies XXX, l. XXuIII.

BA
E 	Iun. Proculi et Nicomedis iii L.
F 	iiii. Non. Marcellini et Petri iii. L.
G 	iii. Non. SS. Alexandri Epis. +
A 	ii. Non.
B 	Non. Sanctorum Mar. Naboris et Nazarii. +
C 	uiii. Id.
D 	uii. Id.
E 	ui. Id.
F 	u. Id. Primi et Feliciani.
G 	iiii. Id. +
A 	iii. Id. Barnabe Ap. et Honofrii.

ii. Id. Basilidis Cyrini Naboris Nazarii.
C 	Idus
D 	xuiii. Chal. Translatio S. Bartholomei Apostoli +
E 	xuii. Chal. uiti et Modesti.
F 	xui. Chal.
G 	xu. Chal.

xiiii. Chal. Marci et Marcelliani.
B 	xiii. Chal. Geruasii et Protasii.
C 	xii. Chal.
D 	xi. Chal.
E 	x. Chal.
F 	uiiii. Chal. uig. S. Iohannis.
G 	uiii. Chal. Natiuitas S. Iohannis.
A 	uii. Chal.
B 	ui. Chal. Iohannis et Pauli.
C 	u. Chal.
D 	iiii. Chal. uig. Apostolorum.
E 	iii. Chal. Apostol. Petri et Pauli.
F 	ii. Chal. Commemorat. S. Pauli.




Iulius habet dies XXXI, l. XXX.

ABB
G 	Iul. oct. S. Iohannis.

ui. Non. Processi et Martini.
B 	u. Non. S. Mustuole u. ++
C 	iiii. Non. Translatio S. Thome +
D 	iii. Non.
E 	ii. Non. Oct. Apostolorum 4. Romuli.
F 	Non. Dedicatio Ecclesie.
G 	uiii. Id.
A 	uii. Id.
B 	ui. Id. Septem Fratrum.
C 	u. Id.
D 	iu. Id. Naboris et Felicis
E 	iii. Id.
F 	ii. Id. Eugenue
G 	Idus. Quirici et Iulitte.
A 	xuii. Chal. Aug.

xui. Chal.
C 	xu. Chal.
D 	xiiii. Chal.
E 	xiii. Chal. S. Margarite.
F 	xii. Chal. Praxedis
G 	xi. Chal. S. Marie Magdal. ++
A 	x. Chal. Apolenaris.
B 	uiiii. Chal. uigil. S. Iacobi.
C 	uiii. Chal. Iacobi. Xpofori.
D 	uii. Chal. S. Anne Matris Domine ++
E 	ui. Chal.
F 	u. Chal. Nazarii et Celsi.
G 	iiii. Chal. Felicis, Simplicii, Faustini et Beatricis.
A 	iii. Chal. Abdon. et Sennen.

ii. Chal.




Terdecim Iulii, decimo innuit ante Kalendas. Aug. habet dies XXXI, luna XXIX.

FDB
C 	Aug. uincula S. Petri Machabeorum.
D 	iiii. Non. Stephani pp.
E 	iii. Non. Inuentio S. Stephani

ii. Non.
G 	Non. Sancta Maria de Niue, et S. Dominici confessoris ++
A 	uiii. Id. Sixti Felicissimi et Agapiti.
B 	uii. Id. Donati Episc. et ++ Transfiguratio Domini Nostri.
C 	ui. Id. Sancti Cyriaci.
D 	u. Id. uig. S. Laurentii, et ++ Romani Mart.
E 	iiii. Id. S. Laurentii.
F 	iii. Id. S. Tyburtii.
G 	ii. Id. S. Date uirg. ++
A 	Idus Ypoliti, et Cassiani.
B 	xix. Chal. Sept. Eusebii. uig.
C 	xuiii. Chal. Assumptio S. Marie.

xuii. Chal.
E 	xui. Chal. Oct. Sancti Laurentii.
F 	xu. Chal. S. Agapiti.
G 	xiu. Chal. S. Ludouici Ep. de Ordine Minorum ++
A 	xiii. Chal. S. Bernardi Ab. et Confessoris ++
B 	xii. Chal.
C 	xi. Chal. Oct. S. mar. Timothei Simphoriani.
D 	x. Chal. uig.
E 	ix. Chal. S. Bartholomei.
F 	uiii. Chal. S. Genesii, et S. Ludouici Francorum Rex ++
G 	uii. Chal.
A 	ui. Chal.

u. Chal. Augustini. Hermetis.
C 	iiii. Chal. Decollatio S. Iohannis Sabine.
D 	iii. Chal. Felicis et Audacti.
E 	ii. Chal. S. Iuliani Martyris ++




Augusti nepa prima: fugat de fine secunda Septemb. habet dies XXX, luna XXX.

AA
F 	Sep. S. Reguli Epi.
G 	iiii. Non.
A 	iii. Non. Ordinatio S. Gregorii Pape.
B 	ii. Non.
C 	Non.
D 	uiii. Id.
E 	uii. Id.
F 	ui. Id. Nat. S. Marie.
G 	u. Id. S. Gurgonii.

iiii. Id. S. Saluii Episcopi.
B 	iii. Id. Sanctorum Prothi, et Iacinti.
C 	ii. Id.
D 	Idus.
E 	xuiii. Chal. Oct. Exalt. + Cornelii, Cipriani.
F 	xuii. Chal.
G 	xui. Chal. Lucie et Geminiani.
A 	xu. Chal.
B 	xiiii. Chal.
C 	xiii. Chal.
D 	xii. Chal. uig. S. Mathei.
E 	xi. Chal. S. Mathei Apost.
F 	x. Chal. Mauricii cum Sociis suis.
G 	uiiii. Chal.

uiii. Chal. Conceptio S. Iohannis
B 	uii. Chal.
C 	ui. Chal.
D 	u. Chal. Cosme et Damiani.
E 	iiii. Chal.
F 	iii. Chal. Dedicatio S. Michelis.
G 	ii. Chal. Sancti Hieronimi.




Tertia Septemb. uulpis: ferit a pede dena. Oct. habet dies XXXI, luna XXIX.

Gmilitum.
A 	Oct. Sancti Remigii Epis.
B 	ui. Non.
C 	u. Non.
D 	iiii. Non.
E 	iii. Non.
F 	ii. Non.

Non. S. Marci pp.
A 	uiii. Id. S. Reparate.
B 	uii. Id. Donnini, Rustici, et Eleutherit.
C 	ui. Id. S. Carboni Episc.
D 	u. Id.
E 	iiii. Id.
F 	iii. Id.
G 	ii. Id. S. Calixti pp.
A 	Idus.
B 	xuii. Chal. Non. Galli Abbatis.
C 	xui. Chal.
D 	xu. Chal. S. Luce Euangeliste.
E 	xiiii. Chal.
F 	xiii. Chal.
G 	xii. Chal. S. Hylarionis, et ++ quadraginta

A 	xi. Chal.
B 	x. Chal.
C 	ix. Chal.
D 	uiii. Chal. S. Miniatis, Grisanti, et Darie.
E 	uii. Chal.
F 	ui. Chal. uig. Apostolorum Symonis, et Iude.
G 	u. Chal. Apostolorum Symonis, et Iude.
A 	iiii. Chal.
B 	iii. Chal. S. Germani Episc.
C 	ii. Chal. uig. Omnium Sanctorum.




Tertius October gladius decimo ordine nectit. Nou. habet dies XXX, luna XXX.

EE
D 	Nou. Festiuitas omnium Sanctorum.

iiii. Non.
F 	iii. Non.
G 	ii. Non. uitalis et Agricole.
A 	Non.
B 	uiii. Id. Appiani et Leonardi.
C 	uii. Id.
D 	ui. Id. Quatuor Coronatorum.
E 	u. Id. Theodori et Sancti Saluatoris +
F 	iiii. Id.
G 	iii. Id. S. Martini. S. Menne.
A 	ii. Id.
B 	Idus. S. Britii Episcopi.
C 	xuiii. Chal.
D 	xuii. Chal.

xui. Chal.
F 	xu. Chal.
G 	xiiii. Chal. S. Fridriani Epis. ++
A 	xiii. Chal.
B 	xii. Chal.
C 	xi. Chal.
D 	x. Chal. S. Cecilie.
E 	ix. Chal. Clementis pp. S. Columbani.
F 	uiii. Chal. Crisogoni.
G 	uii. Chal. S. Prosperi Episcopi.
A 	ui. Chal. Gaudentii Episc.
B 	u. Chal. Iacobi intercisi.
C 	iiii. Chal.
D 	iii. Chal. uig. S. Andree, S. Antonini.
E 	ii. Chal. S. Andree Apostoli.




Quinta Nouember atque ius tertia mansit in urna. Dec. habet dies XXXI, luna XXIX.

GA
F 	Dec.
G 	iiii. Non.
A 	iii. Non.
B 	ii. Non.
C 	Non.
D 	uiii. Id. S. Nicholai Episcopi.
E 	uii. Id. Ordinatio S. Ambrosii.
F 	ui. Id. S. Zenonis Episcopi.

u. Id. Syri Episcopi.
A 	iiii Id.
B 	iii Id.
C 	ii Id.
D 	Idus. S. Lucie uirg.
E 	xix Chal.
F 	xuiii Chal.
G 	xuii Chal.
A 	xui Chal.
B 	xu Chal.
C 	xiu Chal.
D 	xiii Chal.
E 	xii Chal. S. Thome Apostoli.
F 	xi Chal.
G 	x Chal.

ix Chal. uig. Natiuitatis Domini.
B 	uiii Chal. Natiuitas Domini, et S. Anastasie.
C 	uii Chal. S. Stephani.
D 	ui Chal. S. Iohannis Euangeliste.
E 	u Chal. Innocentum.
F 	iiii Chal.
G 	iii Chal
A 	ii Chal. Syluestri pp.



Dat duodena cohors septem in decemque December.





LUCENSIS KALENDARII FRAGMENTUM.



Nouember habet dies XXX, luna uero XXX. Nox habet horas XuI, dies uIII.


    Kal. Nou. Festiuitas omnium Sanctorum, et Sancti Cesarii martyris.
    iu Non. Sancte Eusthachie uirg.
    iii Non. Sancti Euffrosine.
    ii Non. Sancti Euffrosini Episc. et Conf.
    Nonas. Sanctorum mm. uitalis et Agricole.
    uiii Idus.
    uii Idus.
    ui Idus. Sanctorum martyrum quatuor Coronatorum.
    u Idus. Basilica Sancti Saluatoris, et S. Theodori m.
    iu Idus. Sanctorum martyrum Respitii, et Nimphe,  et Triphonis.
    iii Idus. S. Martini Epis. et Conf. et S. Mene m.
    ii Idus. S. Martini Pape et m.
    Idibus. [sic] S. Bricci Episc. et Conf.
    xuiii Chal. dec.
    xuii Chal.
    xui Chal.
    xu Chal. S. Ergenii Conf. Sol in Sagittario.
    xiu Chal. S. Fridiani Ep. et Conf. ++ et dedicatio Basilice Apostolorum Petri et Pauli, duplex minus.
    xiii Chal. S. Pontiani pp. et m. + et sancte Helisabeth.
     xii Chal.
    xi Chal. S. Columbani Abbatis ++ et presentatio S. Menne, duplex maius.
    x Chal. S. Cecilie u. et m.
    ix Chal. S. Clementis Pape et m.
    uiii Chal. S. Grisogoni m.
    uii Chal. S. Caterine u. et m. et sancti Prosperi Epis. et Conf.
    ui Chal. S. Gaudentii Conf. ++ et S. Petri Alexandrini Episcopi, et martyris.
    u Chal. S. Iacobi intercisi m.
    iu Chal.
    iii Chal. uig. Apostoli, et S. Saturnini m.
    ii Chal. Sancti Apostoli Andree: Duplex.





December habet dies XXXI, luna uero XXuIII. Nox habet horas XuIII, dies uero uI.


    iu Non. Sanctorum MM. Grisanti, et Darie, et S. Sabbe Abbatis ++ et S. Ansani m.
    iii Non. S. Sabine u. et m.
    ii Non. S. Barbare u. et m.
    i Non. S. Dalmatii Episc. et m. ++ et S. Sabbe Abbat.
    uiii Idus. S. Nicolai Episc. et Conf.
    uii Idus. S. Ambrosii Episc. Duplex.
    ui Idus. Conceptio M. u.
    u Idus. S. Siri Ep. et Conf.
    iu Idus. S. Eulatie u., ++ et Sancti Melchiadis pp. et m.
     iii Idus. S. Damasit Ep. et Conf.
    ii Idus.
    i Idus. S. Lucie u. et m.
    xix Chal. Ian.
    xuiii Chal.
    xuii Chal.
    xui Chal. Luciani P. sol in capricornis.
    xu Chal.
    xiu Chal.
    xiii Chal. uigilia Apost.
    xii Chal. S. Thome Apost. duplex.
     xi Chal.
    x Chal.
    ix Chal. uig. Natiuitatis Domini
    uiii Chal. Nat. Domini Nostri Iesu Christi et S. Anastasie Martyris.
    uii Chal. S. Stephani Protomartyris Duplex.
    ui Chal. S. Ioh. Euang. Duplex.
    u Chal. SS. Innocentium. Duplex.
    iu Chal. S. Thome Episc. et M.
    iii Chal. S. Florentii Epis. et Conf.
    ii Chal. S. Siluestri Pape et Conf.







INCIPIT BEDAE MARTYROLOGIUM  .



Ianuarius habet dies XXXI, luna XXX. Signum Capricornii. Nox habet horas XuI, dies uIII.


    Iani prima dies, et septima fine tenetur.
    Kal. Ian. Circumcisio Domini, et sancte Martine, et sancti Concordii.
    iiii Non. S. Macarii Abb.
    iii Non. S. Genofife uirg.
    ii Non. SS. Aquilini, Gemini, Quinti.
    Non. Symeonis Profete.
    uiii Idus. Epyphania Domini.
    uii Idus. Luciani Presbiteri.
    ui Idus. Seuerini Confessoris.
    u Idus. S. Martiane uirg.
    iiii Idus. Pauli Primi Heremite.
     iii Idus. S. Saluii Conf.
    ii Idus. Eductio Iesu ex Aegypto, et S. Basilii Ep.
    Idus. Octaua Epyphanie et S. Hilarii Epis.
    xix Chal. S. Felicis Presbiteri.
    xuiii Chal. S. Mauri Abb.
    xuii Chal. Marcelli Pape et Mart.
    xui Chal. Antonii Monachi.
    xu Chal. Sol in aquarium. S. Prisce uirg.
    xiu Chal. SS. Marii et Marte.
    xiii Chal. SS. Mart. Fabiani et Sebastiani.
    xii Chal. S. Agnetis uirg.
    xi Chal. S. uincentii Mart.
    x Chal. S. Emerentiane uirg.
    ix Chal. S. Timothei Apostoli.
    uiii Chal. Conuersio S. Pauli.
     uii Chal. S. Policarpi Presbiteri ++ eodem die Translatio B. Zenobii.
    ui Chal. Depositio S. Iohannis Chrysostomi.
     u Chal. S. Agnetis Secunde.
    iu Chal. . . . .
    iii Chal. . . . .
    ii Chal. S. Geminiani Episc., et Conf.





Februarius habet dies XXuIII, et anno bissestili XX et IX, luna XXuIII, anno bissestiti XXX. Signum Aquarii. Nox habet horas XIu, dies X.

    Ast Februi quarta est, procedit tertia fini.
    Chal. Febr. Sancte Brigide uirg., et S. Seuerii Archiep.
    iu Non. Purificatio S. Marie.
    iii Non. S. Blasi Episc. et Mart.
    ii Non. . . . .
    Nonas. S. Agathe uirginis.
    uiii Idus. . . . .
     uii Idus. . . . .
    ui Idus. S. Yuentii Episc.
    u Idus. . . . .
    iu Idus. SS. Zobici. Hyrenei, Iacinti, Amanti, et S. Scolastice uirg.
    iii Idus. SS. Caloceri, Parthenii, Desiderii + S. Eufraxie uirg.
    ii Idus.
    Idus.
    xui Chal. Mart. S. ualentini Epis. et Mart.
    xu Chal. Sol in pisces. SS. Martirum Faustini, et Iouide.
    xiu Chal. S. Iuliane uirg. Abrasum hic nomen alicuius Sancti. Et hoc positum.
    xiii Chal. S. Polocronii.
     xii Chal.
    xi Chal. S. Gauini Presbiteri,
    x Chal. S. Gagi Pape.
     ix Chal. S. Policarpi Presbiteri.
    uiii Chal. Cathedra S. Petri.
    uii Chal. ++ uigilia S. Mathie Apostoli.
    ui Chal. S. Mathie Apostoli, et inuentio capitis Precursoris.
    u Chal. SS. uictoris, Nicofori, Claudiani.
    iu Chal. S. Nestoris.
    iii Chal. S. Abundantiis.
    ii Chal. S. Rufini.





Martius habet namque dies XXXI, luna XXX. Signum Piscis. Nox habet horas XII, dies XII.

    Martii prima necat cuius in cuspide quarta est. Kal. Martii. S. Adriani.
    ui Non. S. Henuarii.
    u Non. Felicis. Lucioli.
     iu Non.
    iii Non. SS. uictoris, et uictorini.
    ii Non. Perpetue et Felicitatis.
    Nonas.
    uiii Id. Prima incensio Lune Paschalis. S. Urlani.
    uii Id. in Armenia 40 militum.
    ui Id. Attale Abb.
    u Id.
    iu Id. Depositio S. Gregorii Pap.
    iii Id.
    ii Id.
    Idus.
    xuii Chal. April. SS. Cyriaci, Largi, et Smaragdi.
    xui Chal.
     xu Chal. Sol in Arietem.
    xiu Chal.
    xiii Chal.
    xii Chal. Equinotium. Saltus Lune. S. Benedicti Abb.
    xi Chal. Primum Pascha, et Sedes Epactarum.
    x Chal. Adam plasmatus est.
    ix Chal.
    uiii Chal. Dominus Crucifissus est. Annuntiatio Dominica.
    uii Chal.
    ui Chal.
    u Chal.
    iu Chal.
    iii Chal.
     ii Chal.





Aprilis habet dies XXX, luna XXIX. Signum Arietis. Nox habet X, dies XIu.

    Aprilis decima est: undena a fine minatur L . . . . .
    Chal.
    iu Non.
    iii Non.
    ii Non.
    Nonas.
    uiii Idus.
    uii Id.
    ui Id.
    u Id.
    iiii Id.
     iii Id. S. Leonis Pape.
    ii Id. S. Iulii Epis.
    Id. S. Eufemie uirginis.
    xuiii Chal. Madii SS. Tiburtii, ualeriani, et Maximi.
    xuii Olimpiadis, et Maximi.
    xui
    xu Sol in Taurum.
    xiu
    xiii ++ S. Crescentii.
    xii
    xi
    x
    ix S. Georgii Martiris.
    uiii
    uii S. Marci Euangeliste, et Letanie maiores.
     ui S. Cleti Pape et Mart.
    u
    iu S. uitalis Mart.
    iii S. Torpetis Mart.
    ii





Maius habet dies XXXI, luna XXX. Signum Tauri. Nox habet horas uIII, dies XuI.

    Maius tertius est lupus, et septimus anguis.
    Chal. Mad. SS. Apostolorum Filippi et Iacobi.
    ui Non. S. Sigismundi Regis, et Mart.
    u Non. Inuentio S. Crucis, et SS. Alexandri Pape, Euenti, et Theodoli.
    iu Non.
    iii Non.
    ii Non. S. Iohannis Euangeliste ante portam  latinam.
    Non. * 1245 obiit Mag. Pelagotus Cano: Fauent: cuius anima requiescat in pace.
    uiii Id. uictoria S. Michelis Archangeli.
    uii Id. Estatis initium habet dies 91.
    ui Id. SS. Gordiani, Epimachi, et S. Christine uirg.
    u Id. S. uictorini Mart.
    iu Id. SS. Martirum Neerei, Achillei, et Pancratii.
    iii Id. Dedicatio S. Marie ad Martires.
    ii Id.
    Idus Primum a Pentecosten. Sancti Hilari Conf.
    xuii Chal. S. Peregrini.
     xui Chal.
    xu Chal. Sol in Geminos.
    xiu Chal. S. Potentiane uirg.
    xiii Chal. S. Eustasii. cum Uxore, et filiis suis.
    xii Chal.
    xi Chal. S. Iulie uirg. et Mart.
    x Chal.
    ix Chal. Estas oritur.
    uiii Chal. S. Urbani Pape, et sancti Zenobii Ep. et Conf.
    uii Chal. S. Augustini primi Anglorum Episcopi.
    ui Chal.
    u Chal. S. Germani Conf.
    iu Chal. S. Restitute uirg.
     iii Chal.
    ii Chal. S. Petronille uidue.





Iunius habet dies XXX, luna XXIX. Signum Geminorum. Nox habet horas uI, dies XuIII.

    Iunius in decimo, quindeno a fine salutat.
    Chal. SS. Martirum Proculi et Nicomedis.
    iu Non. SS. MM. Marcellini, et Petri.
    iii Non. SS. Laurentii et Pergentini fratrum.
    ii Non. S. Bonifatii Martiris.
    uiii Idus. S. Alexandri Episc. Fesulani.
    uii Idus. S. Fortunati Epis.
    ui Idus. S. Medardi Conf.
    u Idus. SS. MM. Primi et Feliciani.
    iu Idus.
    iii Idus. Sancti Barnabe Apostoli.
     ii Idus. SS. Basilidis Cyrini Naboris et Nazarii.
    i Idus. Ultimum Pentecosten.
    xuiii Chal. S. Felicule.
    xuii Chal. SS. MM. uiti, et Modesti.
    xui Chal.
    xu Chal. Sol in Cancrum. + Translatio S. Bartholomei Apostoli.
    xiu Chal. SS. MM. Marci et Marcelliani.
    xiii Chal. SS. Geruasii, et Protasii.
    xii Chal. Solstitium. S. Iacobi Alfei, et S. Florentie uirg.
    xi Chal. S. Albani Mart.
    x Chal. S. Albini Mart., et sancte Consortie uirg.
    ix Chal. uigilia S. Iohannis Baptiste.
     uiii Chal. Natalis S. Iohannis Baptiste.
    uii Chal.
    ui Chal. SS. Iohannis et Pauli fratrum.
    u Chal.
    iu Chal. S. Leonis Pape, et sancti Hyrenei Mart. et uig. Apost.
    iii Chal. Natalis Apost. Petri et Pauli.
    ii Chal. Commemoratio S. Pauli Apostoli, et S. Martialis Conf.





Iulius habet dies XXX, luna XXXI. Signum Cancri. Nox habet horas uIII, dies XuI.

    Ter decimus Iulius, decem innuit ante Kalendas.
    Kal. . . . . .
    ui Non. SS. MM. Processi et Martiniani.
    u Non. . . . .
     iu Non. Turonie Translatio sancti Martini.
    iii Non. . . . .
    ii Non. Octaua Apost., et S. Romuli Epis. et mart.
    Non. . . .
    uiii Id. . . .
    uii Id. . . .
    ui Id. Natalis septem Fratrum.
    u Id. SS. Naboris, et Felicis, et Translatio S. Benedicti.
    iu Id. . . .
    iii Id. . . .
    ii Id. Dies Canicularum.
    Idus. SS. MM. Quiricis, et Iulitte.
     xuii Chal. . . .
    xui Chal. S. Alexii Conf.
    xu Chal. Sol. in Leonem. S. Rosilli, et S. Arnulfi. Conf.
    xiu Chal. Sancti Arseni.
    xiii Chal. S. Margharite uirg.
    xii Chal. S. Praxesidis uirg.
    xi Chal. S. Cyrilli Episc. et S. Marie Magdalene.
    x Chal. S. Apolenaris mart.
    ix Chal. ++ uigilia S. Iacobi.
    uiii Chal. S. Iacobi Apost. Zebedei, et S. Christofori mart.
    uii Chal. . . . .
    ui Chal. . . . .
    u Chal. SS. MM. Nazarii, et Celsi.
     iu Chal. SS. MM. Felicis, Simplicii, Faustini, et Beatricis.
    iii Chal. SS. MM. Abdon, et Sennenn.
    ii Chal. S. Germani Episcopi, et Confessoris.





Augustus habet namque dies XXXI, luna XXIX. Signum Leonis. Nox habet horas X, dies XIu.

    Augustus nepa prima fer de fine secunda.
    Kal. S. Petri ad uincula, et S. Felicitatis, et septem Fratrum Machabeorum.
    iu Non. S. Stephani Pape et mart.
    iii Non. Inuentio Corporis S. Stephani Protomartiris.
    ii Non. S. Iustini Presbiteri.
    Non. S. Dominici Conf. de ordine FF. Predic.
    uiii Id. Transfiguratio Domini, et S. Sixti Pape,  SS. Felicissimi, et Agapiti.
    uii Id. Autumni initium habet dies 91. S. Donati Epis. et m.
    ui Id. S. Cyriaci mart.
    u Id. uigilia S. Laurentii mart.
    iu Id. S. Laurentii.
    iii Id. S. Tyburtii mart. et S. Taurini et S. Susanne.
    ii Id. . . .
    Id. SS. MM. Ypoliti, et Cassiani.
    xix Chal. Sept. uigilia Assumptionis S. Marie, et sancti Eusebii Episc.
    xuiii Chal. Assumptio S. Marie uirg.
    xuii Chal. . . .
    xui Chal. Octaua S. Laurentii.
     xu Chal. S. Agapiti mart.
    xiu Chal. S. Magni.
    xiii Chal. S. Feliberti Abb.
    xii Chal. . . .
    xi Chal. SS. MM. Timothei, et Simphoriani.
    x Chal. Autumnus horitur.
    ix Chal. Translatio S. Bartholomei Apost.
    uiii Chal. S. Genesii mart. et S. Anastasii mart.
    uii Chal. Rufi mart. et Alexandri mart.
    ui Chal. S. Cesarii Epis. et Conf.
    u Chal. S. Hermetis mart. et Iuliani mart. et S. Augustini Episcopi.
    iu Chal. Decollatio S. Iohannis Baptiste. et S. Sabine uirg.
     iii Chal. SS. Felicis, et Adaucti martirum.
    ii Chal. S. Pauli Episcopi, et Confessoris.





September habet autem dies XXX, luna XXX. Signum uirginis. Nox habet horas XII, dies XII.

    Tertia Septembris uulpis ferit a pede dena.
    Kal. SS. MM. Prisci, Felix, et Peguli.
    iu. Non. S. Iusti Epis. et S. Antonini mart.
    iii. Non . . . .
    ii. Non. S. Marcelli mart.
    Non. Exceptio S. Marcelli mar. Cluniaco.
    uiii. Id. S. Eleutherii, et Zaccarie Prophete.
    uii. Id . . . .
    ui. Id. Natiuitas S. Marie, et S. Adriani mart.
    u. Id. S. Gorgonii mart.
    iu. Id. S. Ylarii Pape, et 800 Mart. et S.  Saluii Conf.
    iii. Id. S. MM. Proti, et Iacincti.
    ii. Id. S. Amati Conf.
    Id.
    xuiii. Chal. Oct. S. MM. Cornelii, et Cypriani, et Exaltatio S. Crucis.
    xuii. Chal. S. MM. Nicomedis, et Mamiliali.
    xui. Chal. S. Lucie, et Geminiani, et S. Eufemie uirg.
    xu. Chal. Sol in libra.
    xiu. Chal. S. Trophimi.
    xiii. Chal. SS. MM. Ianuarii, Festi, et Desiderii.
    xii. Chal. Equinotium autumnale. Sancte Fauste uirg.
    xi. Chal. S. Mathei Apost. et Euang.
     x. Chal. S. Mauritii cum sociis suis.
    ix. Chal. S. Lini pp. et S. Tecle uirg.
    uiii. Chal. Hic inditiones incipiunt. Hicque finitur locus inditionum. Conceptio Sancti Iohannis.
    uii. Chal. . . .
    ui. Chal. S. Eusebii Conf. et Sancte Iustine uirg. et Cypriani mart.
    u. Chal. Ss. MM. Cosme, et Damiani.
    iu. Chal. . . .
    iii. Chal. uictoria S. Michahelis Archangeli.
    ii. Chal. S. Hyeronimi Presb. et S. Sophie cum filiabus suis.





Octuber habet dies XXXI, luna XXIX. Signum Libre. Nox habet horas XIu, dies X.

     Tertius Octubris Gladius decimo ordine nectit.
    uii. Chal. Oct. S. Remigi Conf. et Germani Episc.
    ui. Non. S. Leodegarii Episc. et m.
    u. Non. . . .
    iu. Non. S. Francisci Conf. de ordine Fratrum minorum.
    iii. Non. Placidi, Euenti, Fausti.
    ii. Non. S. Marci Pape et mart., S. Marcelli, et Apulei.
    Non.
    uii. Id. S. Reparate uirg., et Ss. Dominici, Dionisii, Rustici, et Eleutherii.
    ui. Id. S. uictoris mart., et Sancti Ceruonii Conf.
     u. Id. S. Martialis.
    iu. Id. . . .
    iii. Id. . . .
    ii. Id. S. Calysti Pape et mart.
    Id. . . .
    xuii. Chal. S. Galli Conf.
    xui. Chal. . . .
    xu. Chal. S. Luce Euang. et S. Aquilini Epis. et Conf.
    xiu. Chal. Sol in Scorpionem.
    xiii. Chal. S. Hylarionis heremite.
    xii. Chal. S. Modesti, et SS. undecim millia uirginum.
    xi. Chal. S. Donati, Scotti, Fesolani, Fhilippi, Eusebii, Seuerini.
     x. Chal. S. Seueri Dorothei.
    xi. Chal. SS. uitalis, Felicis, et S. Cresci mart.
    uiii. Chal. Florentia S. Miniatis cum sociis suis.
    uii. Chal. S. uerani mart.
    ui. Chal. S. Policarpi, et uigilia Apost. Symonis, et Iude.
    u. Chal. Natalis Apost. Symonis, et Iude.
    iu. Chal. S. Narcisci Epis.
    iii. Chal. S. Gergani Conf.
    ii. Chal.





Nouember habet autem dies XXX, luna XXX. Signum Scorpii. Nox habet horas XuI, dies uIII.

    Quinta Nouembris acus uis tertia mansit in urna.
    u. Chal. Festum omnium SS., et S. Cesarii mart.
     iu. Non. . .
    iii. Non. S. Eufrosini Conf.
    ii. Non. Ss. MM. uitalis, et Agricole.
    Non.
    uiii. Id. S. Appiani Conf., et S. Leonardi Conf., et Dedicatio S. Iohannis Baptiste.
    uii. Id. Hiemis initium habet dies 91.
    ui. Id. SS. Quatuor Coronatorum.
    u. Id. S. Theodori mart. et S. Saluatoris
    iu. Id.
    iii. Id. S. Martini Epis. et S. Menne mart.
    ii. Id.
    Idus. S. Britii Episc. et Conf.
    xuiii. Chal. . .
    xuii. Chal. . .
     xui. Chal. . .
    xu. Chal. Sol in Sagittarium. S. Eugenii Conf.
    xiu. Chal. S. Fridiani Epis. et Conf.
    xiii. Chal. . .
    xii. Chal. S. Ponziani Pape.
    xi. Chal. . .
    x. Chal. S. Cecilie uirg.
    ix. Chal. S. Clementis mart. et Columbani Abb. et S. Felicitatis mart.
    uiii. Chal. S. Gorgonii mart.
    uii. Chal. Hiems oritur. S. Prosperi Episc.
    ui. Chal. S. Gaudentii Conf.
    u. Chal. S. Iacobi intercisi.
    iu. Chal. . .
     iii. Chal. SS. Grisanti, et Darie, et S. Saturnini, et uigilia S. Andree.
    ii. Chal. Natalis S. Andree Apost.





December habet autem dies XXXI, luna XXIX. Signum Sagittarii. Nox habet horas XuIII, dies uI.

    Dat duodena cohors septem in die decemque December.
    Kal. S. Candide uirg.
    iu. Non. S. uiuiane uirg. et mart.
    iii. Non. . .
    ii. Non. S. Barbare uirg.
    i. Non. S. Dalmatii Conf.
    uiii. Id. S. Nicholai Epis. et Conf.
    uii. Id. S. Ambrosii Conf. et S. Sauini Epis. et mart.
    ui Id. S. Zenonis Epis. et Conf.
    u. Id. S. Syrii Epis. et Conf.
    iu. Id. S. Gulalie uirg.
    iii. Id. S. Damasi Pape.
    ii. Id. . .
     Idus. S. Lucie uirg.
    xix. Chal. . .
    xuiii. Chal. . .
    xuii. Chal. . .
    xui. Chal. . .
    xu. Chal. Sol. in Scorpionem.
    xiu. Chal. . .
    xiii. Chal. uigilia B. Thome Apost.
    xii. Chal. Solstitium. S. Thome Ap.
    xi. Chal. . .
    x. Chal. . .
    ix. Chal. . . uigilia Natiuitatis Domini.
    uiii. Chal. Natalis Domini Nostri Iesu Christi, et S. Anastasie uirg.
    uii. Chal. S. Stephani Protomart.
    ui. Chal. S. Iohannis Apost., et Eu
    u. Chal. SS. MM. Innocentium.
    iu. Chal. S. Thome mart.
    iii. Chal. S. Florentii Conf.
    ii. Chal. S. Siluestri Pape.





[MISSA LATINA.]





IN SEQUENTEM MISSAM ET MISSAE FRAGMENTUM IOANNIS BONAE Sancte Romane Ecclesie tit. S. Bernardi ad Thermas presbytero cardinali, ordinis Cisterciensis, ADMONITIO.


 Matthias Flaccus Illyricus, Centuriatorum Magdeburgensium ac rigidorum Lutheranorum princeps, missam Latinam in antiquo codice ms. repertam typis mandauit Argentine anno 1557, eique hunc titulum prefixit: Missa Latina, que olim ante Romanam circa septingesimum Domini annum in usu fuit, bona fide ex uetusto authenticoque codice descripta. Et in epistola preliminari ad principem palatinum Rheni opinari se ait eam in usu fuisse in Occidente, presertim in Gallia, et in Germania, antequam Romana missandi ratio ubique recepta est. Desunt in ea Introitus, Collecte, Epistola, Graduale, Euangelium, Offertorium, Prefatio, Postcommunio, et quedam alia que generaliter tantum sine ulla speciali assignatione nominantur, quia dierum festorumque uarietas diuersos exigit Introitus, diuersas Orationes, Epistolas, et reliqua, que singulis missis peculiaria sunt. Ex quo destruitur falsa Illyrici opinatio existimantis unicam olim  fuisse misse celebrande rationem absque ullo discrimine temporum et festiuitatum. Huius autem misse euulgatione credidit uir improbus se plurimum detrimenti catholice Ecclesie allaturum, ac si illa antiquos sacrificii ritus perperam innouasset; sed excecauit illum malitia sua; nam e contrario orthodoxe fidei dogmata receptique Ecclesie ritus ex ea passim confirmantur, sanctorum scilicet, et beate uirginis inuocatio, realis presentia Christi in Eucaristia, confessio auricularis, oratio pro uiuis et defunctis, et alia eiusdem generis multa. Quod cum Lutheri assecle statim animaduertissent,  omnia edita exemplaria quotquot reperire potuerunt, in unum congesta igne protinus concremarunt; et hinc factum est ut codex ille rarissimus sit, quem nec Cassander nec Pamelius uiderunt, licet eo tempore uixerint, et in perquirendis libris ad sacros ritus pertinentibus diligentissimi fuerint. uidit tamen Menardus, qui eam missam examinat, et cum altera simili a se edita confert in notis ad librum Sacramentorum S. Gregorii, pag. 380 et sequentibus. uidit Guillelmus Peyratius, qui eius synopsim refert in tractatu De iuribus et antiquitatibus capelle regis Galliarum lib. II, cap. 13, a pag. 561 et deinceps. Hanc ego Rome et alibi diu, sed frustra, quesitam reperi tandem uienne in instructissima imperatoris bibliotheca studio ac diligentia Caroli ueterani Musici, qui eam transcripsit ex edito codice, quem ipsi libentissime communicauit u. cl. eiusdem bibliothece prefectus Petrus Lambecius. Incidit postea in manus meas eruditum opus  Annalium ecclesiasticorum Francorum, auctore Carolo le Cointe, quibus inserta est tomo II, anno 601, num. 20, cum uariis notis et obseruationibus. Ne quid autem hic desit quod ad misse Latine illustrationem pertineat, eam hic recudi facio, simul cum alterius similis misse fragmento nondum edito.

II. Porro Guillelmus precitatus, et eum secutus Carolus, quamuis non ignorarent que fides prestari posset heretico peruicacissimo, aliis tamen studiis impediti ne rem accuratius perpenderent, ipsi asserenti sine teste, et ex mera suspicione omni fundamento  destituta, illam esse missam in Gallicanis Ecclesiis usitatam, antequam Romanam recepissent, facile crediderunt, idque nonnullis coniecturis stabilire conati sunt. Sed quam longe absit hec missa a ueteri Gallicana, et quam falsum de ipsa ac preposterum iudicium tulerit Illyricus, hic primitus ostendam; mox meas de uera Gallicana missa coniecturas proponam, peritorumque ac eruditorum hominum, quibus Gallia abundat, censure subiiciam. Quero autem primo loco unde sciat Illyricus missam quam edidit regnum Pippini antecessisse, aut quo teste quoue argumento id probet. An Pythagoricum illud obtrudet: Ipse dixit? At ego didici nulli mortalium credere, nisi dicti sui rationem reddat. Credo potius uiro sapientissimo Hugoni Menardo, qui loco citato haud contemnendis rationibus demonstrat non tante esse antiquitatis quantam illi sectarius affinxit, sed duobus aut tribus seculis posteriorem. Quis etiam illum docuit Romana antiquiorem et ab ea diuersam esse? Clausis  enim uel in totum Homericis oculis liquet, ut phrasim Tertulliani usurpem, eam meram ac puram missam Romanam esse diuersis orationibus interpolatam. Notauit hoc Georgius Wicellius, Lutheri primum discipulus, postea catholicus in defensione Liturgie ecclesiastice, statim ac in eam oculis fixit. Edidit, inquit, Illyricus repertam missam Latinam non triumphans tamen de thesauro tanto aduersus catholicos, cum uel cecutienti homini appareat totum illud quod edidit, contra Lutheri Caluinique sectas edidisse, sed et nobis catholicis rem longe gratissimam fecisse. Quid enim ibi nisi missam Latinam, que hodie in usu generali est, insciens imprudensque defendit? Tantum abest ut suo secteque more oppugnet. Locupletior est illa quidem, plusque precum continet, sed omnino tamen eadem est cum usitata; cuius etiam dicta factaque omnia passim sequitur, ut diuersam esse confirmare nemo audeat. Hec Wicellii uerba refert et laudat Carolus le Cointe  anno supra notato, num. 21. Eidemque consentit agnoscens hanc esse puram putam missam Romanam, que hodie in usu est, licet plures inserte sint ei orationes. Ait nichilominus hanc missam his precationibus auctam Gallicanam fuisse: ac si Gallicane Ecclesie tunc relictis propriis ritibus ordinem Romanum iussu Pippini suscepisse censeantur, cum reiectis precationibus misse Illyrici adiunctis puram missam Romanam frequentare ceperunt, quod sane absurdum foret. Sicut enim homo nudus et idem diuersis indutus uestibus, unus et idem homo est, ita missa Romana semper Romana est, etiamsi plures eidem orationes immisceantur. Deinde Illyrici missa nullam habet similitudinem aut conuenientiam cum his que de missa ueteri Gallicana mox citandi auctores tradiderunt. Aiunt enim in Gallicanis missis martyrum passiones descriptas fuisse, cuius rei in missa Illyrici ne minimum quidem uestigium exstat. Aiunt antiquum  ordinem missarum diuersum prorsus fuisse ab usu Romane Ecclesie; at missa Illyrici a Romana non differt, imo eadem est, sed interpolata. Denique obseruo nullam huius misse Illyriciane apud antiquos Patres et ecclesiasticos scriptores mentionem reperiri; nullam eius in conciliis siue in decretis summorum pontificum approbationem exstare: ex quo conficitur priuata alicuius episcopi institutione misse communi et Romane tot orationes superadditas, ut iis recitandis sacerdos occuparetur, cum missam solemniter decantabat, eo presertim tempore quo Introitum, Graduale, Symbolum et cetera huiusmodi chorus modulatur. Idem prorsus dicendum de duabus similibus missis, quas ex antiquis codicibus Hugo Menardus edidit in appendice ad librum Sacramentorum S. Gregorii, eas nimirum peculiari deuotione ab aliquo episcopo institutas: tantum abest ut olim toti Gallie communes fuerint. Cumque in illis regionibus tot concilia habita sint,  tot uiri doctrina et ecclesiastica eruditione prestantissimi floruerint, quorum etiam nunc scripta leguntur, nulla tamen harum liturgicarum precationum uel tenuis umbra in illis apparet, quod certe magni momenti est ad Illyrici commentum explodendum de ipsius missa communiter in Galliis usurpata.

III. Accedit aliud argumentum ad falsam Illyrici persuasionem euertendam, quod alia quedam missa eodem modo interpolata reperitur ad usum alicuius Ecclesie Romane diecesos, quam opportune mihi uidere contigit, dum Illyricianam euoluerem. Ea exstat in codice ms. bibliothece eminentissimi cardinalis Chisti, num. 1521, charactere Longobardico, cui desunt quedam folia in principio, et multo plura in fine. Continet primo aspirationes ad Deum ex psalmis artificiose contextas, et alias orationes ac litanias; secundo ordinem misse usque ad Euangelium duntaxat, nam reliqua uel ab iniqua  manu auulsa, uel hominum incuria desunt, magno ecclesiastice eruditionis detrimento. Hoc fragmentum hactenus ineditum, ne prorsus intereat, publici iuris facio post missam Illyrici, cui fere in omnibus consonat, quamuis orationes superaddite sepe dissimiles sint. Hec autem nullo modo spectabat ad Galliam, nam utitur uersione Psalmorum Italica que diu in usu fuit non solum in Urbe, sed et in omnibus ecclesiis suburbicariis, ac etiam in aliis regionibus, excepta Gallia que uersionem a S. Hieronymo emendatam statim recepit, atque ideo uersio Gallicana dicta est. Cum igitur missa Romana multis superadditis orationibus ad instar eius quam Illyricus ueterem Gallicanam fuisse dixit, in Italia quoque usitata, atque aliis ecclesiis communis fuerit, hinc satis perspicue infertur non fuisse eum ritum specialem alicuius regni aut prouincie; sed uni tantum uel aliquot ecclesiis priuata proprii episcopi auctoritate absque ulla synodorum uel apostolice sedis approbatione tributum. In Missali  item ms. bibliothece uaticane, num 3807, proponitur oratio Summe sacerdos pro celebrantis arbitrio recitanda, dum in choro Kyrie uel Gloria cantatur. Eadem prescribitur in Missali Hispalensis Ecclesie et ordinis Predicatorum. Ex quibus omnibus et ex duabus missis editis a Menardo id quoque deducitur quod predicte interpolationes in solis missis solemnibus locum habebant, ut tam sacerdos quam ministri, psallente choro, iis uel ex integro uel ex parte recitandis occuparentur. Ex silentio autem ueterum scriptorum, qui nullam harum missarum mentionem faciunt, et ex raritate codicum in quibus reperte sunt, non improbabiliter coniicio, uel ab ecclesiis, quibus tradite erant, non fuisse receptas; uel statim cum suis auctoribus interiisse. Abhorrent enim plerique a prolixitate, et qui religiosiores sunt egre nouitatibus consentiunt, nec orationes in publicis Ecclesie functionibus facile admittunt, nisi fuerint iuxta decretum Mileuitani concilii, aliasque  ecclesiasticas sanctiones synodali uel apostolica auctoritate approbate. Missas huiusmodi cepisse arbitror prope finem seculi decimi, siue initio undecimi, ut de suis asserit Menardus, qui Illyricianam his antiquiorem non putat. Eiusdem eui, decimi nimirum seculi, est codex Chisius, nam characterem Longobardicum, quo scriptus est, in fine eius seculi desiisse uiri periti a me consulti asseuerant. Idem colligitur ex sanctis qui prima parte libelli in litaniis recensentur; nam cum omnes sancti monachi singillatim inuocentur, non tamen illi qui circa annum millesimum et deinceps floruerunt. Note quoque musicales, quibus in ordine misse prenotantur Gloria in excelsis et Dominus uobiscum, ille sunt que in usu erant ante Guidonem Aretinum. Hec omnia, si rite perpendantur, Illyrici commentum refellunt, qui sine probabili testimonio ausus est missam a se repertam ueteris Gallicane nomine publicare.





MISSA LATINA,

 Incipit Ordo Sacramentorum. In primis, quomodo sacerdos Apologetica celebrare debeat, antequam ad Missarum celebrationem accedat. Mox antequam sacerdotalibus induatur uestibus, si locus acciderit, uel tempus permiserit, flexis genibus coram Altare cantet uII Psalmos penitentie, cum litania, qua finita dicat. Pater noster. Credo in Deum Patrem omnipotentem: post has preces.

Exurge Domine adiuua nos, et redime nos propter nomen tuum.

Dirige me in ueritate tua, et doce me: quia tu es Dominus Saluator meus, et te sustinui tota die.

Reminiscere miserationum tuarum Domine: et misericordiarum tuarum, que a seculo sunt.

Delicta iuuentutis mee, et ignorantias meas ne  memineris Domine.

Secundum misericordiam tuam memento mei tu: propter bonitatem tuam Domine.

Propter nomen tuum Domine propitiaberis peccato meo; multum est enim.

Non derelinquas me Domine Deus meus, ne discesseris a me.

Complaceat tibi Domine, ut eruas me: Domine ad adiuuandum me respice.

Fac mecum Domine signum in bono, ut uideant, qui me oderunt, et confundantur, quoniam tu Domine adiuuisti me, et consolatus es me.

Manus tue Domine fecerunt me, et plasmauerunt me; da mihi intellectum ut discam mandata tua.

Seruus tuus sum ego da mihi intellectum, ut sciam  testimonia tua.

Egredere Domine in salutem populi tui: in salutem cum Christo tuo.

Conuerte nos Deus salutaris noster: et auerte iram tuam a nobis.

Dignare Domine die isto: sine peccato nos custodire.

Miserere nostri Domine, miserere nostri.

Fiat misericordia tua Domine super nos: quemadmodum sperauimus in te.

Peccauimus cum patribus nostris, iniuste egimus, iniquitatem fecimus Domine.

Domine ne memineris iniquitatum nostrarum antiquarum: cito anticipent nos misericordie tue, quia pauperes facti sumus nimis.

Adiuua nos Deus salutaris noster; propter gloriam  nominis tui Domine libera nos, et propitius esto peccatis nostris propter nomen tuum.

Domine non secundum peccata nostra facias nobis: neque secundum iniquitates nostras retribuas nobis.

Ne reminiscaris Domine dilecta nostra, uel Parentum nostrorum: neque uindictam sumas de peccatis  nostris.

Libera nos Deus in mirabilibus tuis: et da gloriam nomini tuo.

Extende Domine brachium tuum: et libera animas nostras, ne pereamus.

Memento nostri Domine in beneplacito populi tui: uisita nos in salutari tuo.

Memor esto Domine congregationis tue: quam possedisti ab initio.

Custodi nos Domine, ut pupillam oculi: sub umbra alarum tuarum protege nos.

Protege nos Domine a facie impiorum; qui nos afflixerunt.

Esto nobis Domine in Deum protectorem, et in domum refugii, ut saluos nos facias.

 Esto nobis Domine turris fortitudinis, a facie inimici.

Da nobis Domine auxilium de tribulatione, quia uana salus hominis.

In Domino faciemus uirtutem: et ipse ad nichilum deducet tribulantes nos.

Fiat pax in uirtute tua, et abundantia in turribus tuis.

Deus tu conuersus uiuificabis nos, et plebs tua letabitur in te.

Ostende nobis Domine misericordiam tuam: et salutare tuum da nobis.

Sacerdotes tui induantur iustitia: et sancti tui exultent.

Domine Deus uirtutum conuerte nos: et ostende  faciem tuam: et salui erimus.

Domine exaudi orationem meam: et clamor meus ad te ueniat.


His autem precibus finitis, dicat sacerdos has Orationes.

Dominus uobiscum. Oremus.

Omnipotens mitissime Deus, respice propitius preces meas, et libera cor meum de malarum tentatione cogitationum, et sancti Spiritus dignum fieri habitaculum merear.

Deus, cui proprium est misereri semper, et parcere, suscipe deprecationem nostram, et quod delictorum catena constringit miseratio tue pietatis absoluat.

Exaudi quesumus Domine supplicum preces, et  confitentium tibi parce peccatis, ut pariter nobis indulgentiam tribuas benignus, et pacem.

Omnipotens sempiterne Deus misericordiam tuam nobis ostende supplicibus, ut qui de meritorum qualitate diffidimus, non iudicium, sed indulgentiam sentiamus.

Omnipotens Deus misericordiam tuam nobis placatus impende, ut qui te contemnendo culpam incurrimus,  confitendo ueniam consequamur.


Postea surgens ad induendum se uestimentis sacerdotalibus primo dicat.

Interuenientibus pro nobis omnibus Sanctis, et electis tuis, actiones nostras quesumus Domine, et aspirando preueni, et adiuuando prosequere, ut omnis oratio, et cuncta nostra operatio a te semper incipiat, et per te cepta finiatur.


Tunc lauet manus hunc uersum dicendo.

Lauabo inter innocentes.


Oremus.

Largite sensibus nostris omnipotens Deus, ut sicut hic exterius abluuntur inquinamenta manuum, sic a te mundentur interius pollutiones mentium, et crescat in nobis augmentum sanctarum uirtutum.


Cum se exuerit quotidianis uestibus, dicat.

 Conscinde Domine saccum meum, et circumda me letitia salutari.


Hos psalmos interim aum paratur episcopus, circumstantes Clerici cantent.

Quam dilecta tabernacula etc. Benedixisti Domine terram etc. Inclina Domine aurem tuam etc. Fundamenta eius in montibus etc. Domine Deus salutis mee. Credidi propter quod locutus sum. Memento Domine.


Induendum ad Ephot, uel Amictum.

Humeros meos sancti Spiritus gratia tege Domine, renesque meos uitiis omnibus expulsis precinge ad sacrificandum tibi uiuenti, et regnanti in secula seculorum.


 Ad Albam.

Circumda me Domine fidei armis, ut ab iniquitatum sagittis erutus ualeam equitatem, et iustitiam custodire.


Oratio ad Albam.

Omnipotens sempiterne Deus, te suppliciter exoro, ut fraude omnium fuscatorum exutus, alba ueste indutus te sequi merear ad regna, ubi uera sunt gaudia.


Ad Cingulum.

Circumcinge lumbos meos Domine zona iustitie, et circumcide uitia cordis, et corporis mei.


Ad precinctorium.

Precinge me Domine uirtute, et pone immaculatam uiam meam.


 Ad Stolam.

Stola iustitie circumda Domine ceruicem meam, et ab omni corruptione peccati purifica mentem meam.


Oratio ad Stolam.

Dirumpe Domine uincula peccatorum meorum, ut iugo tue seruitutis innixus ualeam tibi cum timore, et reuerentia famulari.


Ad Subtile.

Indue me Domine uestimento salutis, et circumda me lorica fortitudinis


Ad Dalmaticam.

Indumento hoc typico priscorum Patrum ritu in modum crucis tramitibus purpureis contexto uestitus  humiliter postulo, ut ex commemoratione passionis tue, fiam tibi Domine Iesu Christe iugiter gratiosus, qui uiuis, etc.


Ad Casulam.

Indue me Domine sacerdotali iustitia, ut induci merear in tabernacula sempiterna.


Oratio ad Casulam.

Indue me Domine ornamento humilitatis, et caritatis, et concede mihi protectionem contra hostem insidiatorem, ut ualeam puro corde, et casto corpore laudare nomen tuum sanctum in secula seculorum. Amen.


Cum Mappulam acceperit.

Inuestione istius mappule subnixe deprecor Domine, ut sic operer in temporali conuersatione, quatenus exemplo priorum patrum in futuro merear  perenniter gaudere. Per omnia etc.


Cum mappulam induerit.

Da Domine uirtutem manibus meis ad abstergendam omnem maculam immundam, ut sine pollutione mentis, et corporis ualeam tibi seruire. Amen.


Ad induendas manus.

Creator totius creature dignare me indignum famulum tuum indumentis iustitie et letitie induere, ut puris mentibus ante conspectum tuum assistere merear mundus.


Ad Annulum.

Circumda Domine digitos meos uirtute, et decora sacrificatione.


 Ad Rationale.

Da nobis Domine ueritatem tuam firmiter retinere, et doctrinam ueritatis plebi tue digne aperire.


Postquam infulatus fuerit dicat hanc Orationem.

Rogo te altissime Sabaoth, Pater sancte, ut me tunica castitatis digneris accingere, et meos lumbos baltheo tui amoris ambire ac renes cordis ac corporis mei caritatis igne perurere, quatenus pro peccatis meis possim digne intercedere, et astantis populi peccatorum ueniam promereri, ac pacificas singulorum hostias immolare, me quoque audacter Domine ad te accedentem non sinas perire, sed dignare me mundare, lauare, ornare, et leniter, ac benigne suscipere, Pater sanctissime, qui cum Filio, et Spiritu sancto uiuis et regnas Deus in secula  seculorum. Amen.


Inde confessio singularis.

Domine Deus omnipotens, qui es trinus, et unus, et ubique presens, tibi confiteor omnia peccata mea, que si non confiterer, te tamen latere non possunt, quia peccaui nimis in cogitationibus, in locutionibus, diuersisque operibus malis, et multis, et quia ego miser, et miserabilis Domine propter duritiam, et nequitiam cordis mei, nisi tu adiuues me, in ipsa peccatorum meorum morte perduro, propterea propter te miserere mei, qui uiuis et regnas.


His omnibus rite peractis dicat Episcopus preces has.

Exurge Domine adiuua nos: Et redime nos propter nomen tuum.

 Fiat misericordia tua Domine super nos: Quemadmodum sperauimus in te.

Deus tu conuersus uiuificabis nos: Et plebs tua letabitur in te.

Ostende nobis Domine misericordiam tuam: Et salutare tuum da nobis.

Ne intres in iudicium cum seruis tuis Domine: Quia non iustificabitur in conspectu tuo omnis uiuens.

Domine ne memineris iniquitatum nostrarum antiquarum: Cito anticipent nos misericordie tue, quia pauperes facti sumus nimis.

Propitius esto peccatis nostris Domine: Propter nomen tuum Domine.

Domine exaudi orationem meam: Et clamor meus  ad te ueniat.


Sequuntur Orationes. Oremus.

Fac me queso omnipotens Deus ita iustitia indui, ut in sanctorum tuorum merear exultatione letari, quatenus emundatus ab omnibus sordibus peccatorum consortium adipiscar tibi placentium Sacerdotum, meque tua misericordia a uitiis omnibus exuat, quem reatus proprie conscientie grauat. Qui etc.


Alia.

Aures tue pietatis mitissime Deus inclina precibus meis, et gratia sancti Spiritus illumina cor meum, ut tuis mysteriis digne ministrare, atque eterna caritate diligere merear. Per, etc.


Ad incensum imponendum.

 In nomine Patris, et Filii, et Spiritus sancti sit benedictum hoc incensum in odorem suauitatis Domino et in remissionem omnium pecccatorum nostrorum. Amen.


Ad osculandum Euangelium.

Pax Christi in uisceribus nostris permaneat.


Cum egreditur Episcopus de Sacrario dicat:

Deduc me Domine in uia tua, et ingrediar in ueritate tua; letetur cor meum, ut timeat nomen tuum. uoluntarie sacrificabo tibi, et confitebor nomini tuo Domine, quoniam bonum est.


Ecclesiam intrans dicat.

Introibo in domum tuam Domine, et adorabo ad templum sanctum tuum in timore tuo.

Domine deduc me in iustitia tua propter inimicos  meos, dirige in conspectu meo uiam tuam.

Auerte Domine oculos meos, ne uideant uanitatem, in uia tua uiuifica me, Deus propitius esto mihi peccatori.


Interim cum Processione egrediens, ad gradus hunc psalmum pro se cum deducentibus eum cantet.

Dominus regit me, et nichil mihi deerit etc.


Cum uersu.

uirga tua, et baculus tuus etc. Quo finito subiungat orationem hanc: Dominus uobiscum. Et cum spiritu tuo.


Oremus.

Domine Deus omnipotens, qui es magnus, et mirabilis Dominus, qui nobis donasti introitum in  Sancta Sanctorum incarnationem Unigeniti Filii tui Domini nostri obsecrantes, postulamus benignitatem tuam, quia in timore sumus, et tremore, uolentes assistere ante sanctum, et gloriosum Altare tuum, ut emittas super nos donum gratie Spiritus sancti, et innoues animas nostras, et corpora, ut mundo corde offeramus tibi sacrificium, donum fructiferum in remissionem peccatorum nostrorum, et populi tui, per gloriam, et humanitatem Iesu Christi filii tui, qui tecum etc.


Coram Altare autem stans cum Processione, proferens confessionem det indulgentiam Ministris hanc.

Indulgentiam et remissionem ipse occultorum omnium cognitor per Dominum nostrum Iesum Christum filium suum, una cum Spiritu sancto contritionem  spiritus, gemitum cordis, et confessionem oris uestri blande et uenerabiliter suscipere dignetur, quique mulieri peccatrici omnia peccata dimiserat lachrymanti, et latroni ad unam confessionem claustra aperuit Paradisi, ipse uos redemptionis sue participes ab omni uinculo peccatorum absoluat, et membra aliquatenus debilitata sue medicina misericordie sanata, corpori sancte Ecclesie redeunte gratia restituat, atque in perpetuum solidata custodiat. Qui uiuit et regnat.


Data indulgentia adnectat has Orationes. Oremus.

Omnipotens sempiterne Deus te humiliter deprecamur, ut non nos permittas perire, quia tua creatura sumus, sed concede nobis spatium uite uiuendi,  ut ante diem exitus nostri per ueram penitentiam, fidemque rectam, et puram confessionem tibi omnipotenti Domino in hac presenti uita placere mereamur. Per etc.


Alia.

Presta quesumus omnipotens, et misericors Deus, ut reatus nostri confessio indulgentiam ualeat percipere delictorum. Per etc.


Alia.

Famulorum tuorum quesumus Domine delictis ignosce, et qui placere de actibus nostris non ualemus Genitricis filii tui Domini Dei nostri, et istorum, atque omnium Sanctorum tuorum intercessione saluemur. Per eumdem etc.


Deinde in eodem loco presbyteris illum ducentibus, et diaconis prebeat osculum pacis, ipsique post  acceptam pacem ab episcopo, singuli ascendant ad cornu altaris, osculantes illud. Et redeant presbyteri ad ducendum Episcopum ad altare, et in ascendendo dicat orationem hanc:

Dominus uobiscum.

Et cum spiritu tuo.


Oremus.

Aufer a nobis quesumus Domine iniquitates nostras, ut ad sancta sanctorum puris mereamur mentibus introire.


Et dum peruenerit ad Altare imponat per se Antiphonam.

Introibo ad altare Dei, ad Dominum, qui letificat iuuentutem meam. cum Psalmo. Iudica me Deus, et discerne causam meam de gente.


 Quo finito has adnectat preces.

Delictum meum cognitum tibi feci, et iniustitias meas non abscondi, iniquitates meas ego cognosco, et delicta mea contra me sunt semper. Auerte faciem tuam a peccatis meis, et omnes iniquitates meas dele.

Redde mihi letitiam salutaris tui, et spiritu principali confirma me. Auditam fac mihi mane misericordiam tuam: quia in te speraui.

Notam fac mihi uiam, in qua ambulem, quia ad te leuaui animam meam.

Eripe me de inimicis meis Domine, ad te confugi, doce me facere uoluntatem tuam, quia Deus meus es tu.

Spiritus tuus bonus deducet me in terram rectam;  propter nomen tuum Domine uiuificabis me in equitate tua.

Educes de tribulatione animam meam, et in misericordia tua disperdes inimicos meos.

Et perdes omnes, qui tribulant animam meam, quoniam ego seruus tuus sum.

Egredere Domine in salutem populi tui, in salutem cum Christo tuo.


Tunc salutat Euangelium, dicens:

Pax Christi, quam nobis per Euangelium suum tradidit, confirmet, et conseruet corda et corpora nostra in uitam eternam. Amen.


Deinde osculetur Altare dicens hanc orationem:

Omnipotens sempiterne Deus, qui me peccatorem sacris Altaribus adstare uoluisti, et sancti nominis  tui laudare potentiam, concede, queso, per huius Sacramenti mysterium meorum mihi ueniam peccatorum, ut tue maiestati digne ministrare, atque eterna caritate diligere merear. Per etc.


Post hec secreto dicat hanc confessionem.

Suscipe confessionem meam unica spes salutis mee Domine Deus meus Iesu Christe, quia gula, ebrietate, fornicatione, libidine, tristitia, accidia, somnolentia, negligentia, ira, cupiditate, inuidia, malitia, odio, detractione, periurio, falsitate, mendacio, uana gloria, leuitate, et superbia perditus sum, et omnino cogitatione, locutione, actione, atque omnibus malis extinctus sum, qui iustificas impios, et uiuificas mortuos, iustifica me, et resuscita me Domine Deus meus. Qui uiuis etc.


 Alia.

Confiteor tibi peccata mea eterne Pontifex, et sanctorum minister, et ueri tabernaculi sacerdos, qui semel in anno in mysteria sancta intrasti, et sanctum immaculatum agnum proprii corporis tui ad hostiam dedisti, pro peccatis meis. Tibi confiteor, quia debitor sum tibi, non solum decem millia talenta delictorum meorum, sed totius uite mee reddere rationem debeo, quia in omni uita mea nullum mandatum tuum perfecte a me custoditum scio, in quo ego sermone, uisu, auditu, gestu, gressu, opere, cogitatione, aut suasione, uel consensu me deliquisse profiteor. Sed nunc Domine preuenio faciem tuam in confessione, et in conspectu Angelorum, et  omnium sanctorum confiteor tibi peccata mea, ueniam postulo pro delictis meis, teque obsecro, ut in hoc tempore accepto exaudias me, et in his diebus salutis adiuues me, ut in presenti perfecte ualeam recognoscere peccata mea, et eterno Iudici confiteri, et per id ueniam mereri omnium delictorum meorum, quatenus ad tremendum iudicium tuum securum me ab omnibus accusationibus inimici facias peruenire. Per etc.


Alia.

Ego miser peccator, qui me pre omnibus Christianis sceleratissimum puto, et scio, confiteor Domino, et omnibus Sanctis eius, omnibus sceleribus et flagitiis infinitis ab ineunte etate usque in presentem diem me semper occupatum fuisse, sine aliquo  diuini timoris intuitu, maxime autem in fornicationibus nimiis et uariis, sedula ebrietate hoc perpetrante, negligentiis omnigenis, periuriis, mendaciis, inuidia, superbia, malitia, gula, auaritia, rapina, furto, in uana gloria, in arrogantia, in inobedientia, in contumacia, in duritia mentis, in contradictione, in murmuratione, in indignatione, in detractione, in ira, in odio, in maledictione, in susurratione, in tristitia, in letitia uana, in loquendo, in reticendo, in increpando immoderate, in remittendo incaute, in dilectione uana, in risu, in ioco, in scurrilitate, in discordia, in seminando discordiam, in ficta amicitia, in dando, et accipiendo, et in omnibus sensibus corporis me corruptum esse confiteor, et in omnibus pestibus, que ad mortem  meam pertinent, me grauatum, et repletum esse profiteor; in tantum ut nec homicidii me securum confidam, quia plurimos per meam negligentiam fame mortificatos esse, quos aliquatenus uiuificare potuissem, si de his, que superflua erant, propensiorem eis curam impendissem. Hec omnia cum semper fecissem, numquam ea pura confessione purgaui, uel debita penitentia minui, sed semper grauibus grauiora adieci, pro his omnibus, et aliis innumerabilibus, que non solum non numerare, sed nec ad memoriam reducere potero, ueniam a misericordissimo Domino peto, quia nescio, ubi fugiam ab ira eius nisi ad illum.


Post confessionem singularem sequuntur orationes.

Tuam Domine clementiam deprecor, ut mihi ueniam  peccatorum meorum concedas, et me in mandatorum tuorum custodias obseruatione, nec non etiam me indignum exaudiri digneris pro omnibus, quorum confessiones, uel eleemosynas suscepi, uel qui se confidentia caritatis mihi commendauerunt, ut siue uiuunt, siue in tue pacis spe requiescunt, tue propitiationis perpetualiter sentiant adiumentum.

Salua me Domine Rex eterne glorie, qui potes saluare, da mihi et uelle, et operari, et perficere, que tibi placent, et mihi expediunt, da in perturbatione auxilium, in persecutione solatium, et in omni tentatione uirtutem, tribue de preteritis ueniam, de presentibus malis emendationem, de futurisque digneris largiri custodiam. Amen.


 Alia.

Obsecro Domine Iesu cunctas Ciuitatis mee portas iustitie factas, ut ingressus in eas confitear nomini tuo, tueque maiestati cum ministris celestibus eam crebrius inuisenti non fetor elati cadaueris occurrat. Sed occupet salus muros illius, et portas eius laudatio.


Alia.

Deus Omnipotens miserere supplici tuo, quia non sum sicut innumeri serui, contemptu seculi sublimes, iustitie merito gloriosi, castitatis laude angelici, uelut etiam multi illorum, qui post flagitia publica, penitendo tibi meruerunt esse deuoti, qui etiam, si quid boni, tua gratia largiente fecero, quo fine hoc faciam, quaue a te districtione pensetur,  ignoro.


Alia.

Indignum me Domine fateor tuis sacris, qui innumeris quotidie fuscor peccatis, nam qui te blandis uerbis rogare presumo, improbis sepissime factis offendo; tu enim mihi medicinam ingeris egro, ego sanitati mee indesinenter contraria ago, legem tuam sacris inditam paginis lego, sanam uero disciplinam infelix negligo, ad tuum quidem altare, quasi deuotus accedo, sed a preceptis tuis contumaci corde recedo, quasi dignum me in oculis hominum ostendo, sed in tuo conspectu, quem occulta non fallunt diuersis sceleribus pollutus sordeo. Sed tuum est Domine Deus dare peccatori cor compunctum, fontemque lacrymarum, quo digne ualeam abluere  multitudinem scelerum. Meum est, si donaueris delicta deflere, tuum est, ea, ut nubem, cito delere, et licet palmam amiserim innocentie, inimico suadente, saltem per confessionem ueniam merear, te miserante, ut tibi sit gloria, laus et honor, cuncta regenti in secula seculorum etc.


Alia.

Deus propitius esto mihi peccatori, quia tu es immortalis et sine peccato, solus Domine Deus meus, indulge mihi indigno famulo tuo et peccatori, quia peccator sum, et indignus, qui presumo ad sanctum Altare accedere, et inuocare te, quia peccaui coram te, et coram Angelis tuis: sed per illorum intercessionem tribue mihi indulgentiam delictorum meorum, et confirma me in sancta Ecclesia tua in fide  Orthodoxorum, et doce me facere uoluntatem tuam omnibus diebus uite mee.


Alia.

Domine Iesu Christe Redempor Mundi propitius esto mihi peccatori omnibus modis in peccatis iacenti, quia tu solus Domine immortalis es, et sine peccato indulge mihi miserrimo presumenti accedere ad sanctum Altare tuum et inuocare te, quia peccaui ab infantia mea usque nunc coram te, et coram Angelis, et omnibus Sanctis tuis, sed per illorum intercessionem tribue mihi diuinam clementiam, ueniamque peccatorum meorum, et doce me facere uoluntatem tuam omnibus diebus uite mee. Amen.


 Alia.

Deus misericordie et ueritatis, clementiam tuam suppliciter deprecor, ut mihi misero innumerabilium ueniam concedas peccatorum, quibus iram tue potentie prouocaui, quatenus te miserante in hac uita secundum tuam uoluntatem purgatus ad eterne beatitudinis participationem pertingam, cunctis etiam in corpore, siue extra corpus uiuentibus, qui mihi spiritali, uel carnali coniunctione coherent, et qui se mihi uel confitendo, uel rogando commendauerunt, nec non et quorum pecunias, uel eleemosynas suscepi, uel qui per meam negligentiam, seu malitiam corrupti sunt, manum misericordie tue porrigas, et per ineffabilem largitatem tuam adoptatam eis indulgentiam peccatorum concedas et ad requiem  beatorum spirituum perducere digneris. Per, etc.


Alia.

Clementissime Christe fidelium animarum redemptor, propitius queso adesto meis indignis precibus exauditor, qui ad immolandam sacre tue passionis hostiam tremens assisto, dum multifaria, et noxia me accusantia crimina recognosco, debita altaribus tuis indignus sacrificia tuo conspectui offerre presumo, qui ante tue Maiestatis presentiam iaceo, corpore, mente, cordeque pollutus, sed habeas inter hec tuum antidotum Christe, quo sanare bone Medice animarum uulnera nosti. Conscriptum queso contra me, Arbiter alme, dele peccati chirographum, ne ultor a me suum ultra ualeat exigere nummum. Ob hoc tuam Domine clementiam indigno ore, menteque  deposco, ut sereno familiam tuam, sacri tui nominis officia prestolantem digneris aspicere uultu, ne per me indignum eorum salutis pereat pretium, pro quibus dignatus es tuum sanctum fundendo sanguinem esse redemptio, sed tua nos semper, et ubique protectione conserua, ut quos pretioso sanguine redemisti in terris, eterna facias cum sanctis tuis gloria numerari in celis, qui cum eterno Patre, uiuis, et regnas Deus in unitate Spiritus sancti in secula seculorum. Amen.


Has orationes interim dicat, donec cantentur uersus ad introitum, et kyrie eleison, et deinde carmen Angelorum.

Gloria in excelsis Deo. Et in terra pax hominibus bone uoluntatis. Laudamus te, benedicimus te, adoramus  te, glorificamus te, Hymnum dicimus tibi, Gratias agimus tibi propter magnam gloriam tuam. Domine Deus Rex celestis, Deus Pater omnipotens; Domine Fili unigenite Iesu Christe altissime, Domine Deus, Agnus Dei, Filius Patris, qui tollis peccata mundi, miserere nobis. Qui tollis peccata mundi suscipe deprecationem nostram; qui sedes ad dexteram Patris, miserere nobis, quoniam tu solus sanctus, tu solus Dominus, tu solus Altissimus Iesu Christe cum sancto Spiritu in gloria Dei Patris. Amen.


Hec sequens Oratio dicatur ab episcopo interim donec hymnus Angelicus finiatur.


Oremus.

Deus qui iuste irasceris et clementer ignoscis, qui  etiam non mortem peccatorum, sed uitam desideras, me miserum, fragilemque peccatorem delictorum sordibus plenum a tua pietate non repellas, neque respicias ad peccata mea, que male uiuendo commisi, sed ad immensas misericordias tuas, quibus gratuito munere peccantibus subuenire consueuisti, obsecro itaque Domine, ut immemor sis peccatorum meorum, et memor misericordiarum tuarum, uota, precesque meas dignanter suscipias, et dissimulatis fragilitatis mee peccatis, labia mea aperias, et ad confessionem me tue laudis placatus admittas, qui per incarnationem et humanitatem D. N. I. Christi filii tui dedisti pacem hominibus, et celestium collegium Angelorum, da me et de tue pacis ubertate repleri, et de Angelice societatis unitate letari;  sicque me facias his temporalibus officiis interesse, ut ad tuas misericordias in eternum cum illis decantandas perpetuis electorum tuorum choris aggregari precipias. Per etc.


Finita Angelica laude missalem orationem dicat sacerdos. Deinde lectio recitetur, et inter lectionem, et euangelium, id est tempore Gradualis, et Alleluia ac Sequentie, episcopus dicat has orationes:

Ante oculos tuos Domine Deus, conscientie testis assisto, rogare non audeo, quod impetrare non mereor, tu scis Domine, que aguntur in nobis, erubescimus fateri, quod non timemus admittere: uerbis tibi tantum obsequimur, corde mentimur, et quod uelle nos dicimus, nolle nostris actibus approbamus. Sed parce Domine confidentibus, ignosce  precantibus, miserere te rogantibus. Et quia meus sensus in sacramentis tuis infirmus est, et apud te non habent peccatores uerba sine crimine, presta Domine, ut si ex nobis indignis, duri cordis uerba non suscipis per temetipsum ueniam largiaris. Qui uiuis etc.


Alia.

Christe parce miserere mei, non secundum merita mea, sed secundum misericordiam tuam. Noli me despicere peccatorem. Noli me reprobare, sed suscipe me secundum eloquium tuum, et uiuam, et non confundas me ab expectatione mea: miserere mei Domine, quia peccaui tibi, da mihi fontem lachrymarum, fons uite, et lux luminis, concede mihi in presenti uita ueram penitentiam de peccatis  meis, et in bono perseuerantiam. Domine exaudi orationem meam: Qui uiuis etc.


Alia.

Quesumus immensam pietatem tuam Deus ne nos pro nostra iniquitate condemnes, sed pro tua pietate in uia recta disponas, nec sicut meremur delinquentibus irascaris, sed fragilitati nostre inuicta bonitate subuenias, omnibusque errantibus indulge iuxta magnitudinem pietatis tue.


Alia.

Mordacis conscientie stimulis, et delictorum nostrorum recordatione commoniti Dominum indulgentie deprecamur, ut quidquid, dicto, facto, cogitatione deliquimus, siue lubrice etatis impulsu,  siue errore ignorantie commisimus, pietas Domini nostri soluere, ac perdonare dignetur, ut te Domine annuente, ualeamus que mala sunt declinare, et que bona sunt consequenter explere, et quia nos fecisti ad tua sacramenta pertinere, tu clementer in nobis eorum munus operare, omnibusque errantibus indulge, iuxta magnitudinem pietatis tue.


Alia.

Si ante oculos tuos Domine, culpas quas fecimus, et plagas quas, uel durissimas in hac uita pati possumus conferamus, minus est, quod patimur, maius est, quod meremur; peccati penam sentimus et peccandi pertinaciam non euitamus; in flagellis tuis fragilitas nostra frangitur, et iniquitas non mutatur; mens egrota torquetur, et ceruix dura non flectitur;  uita in dolore suspirat, et tamen in opere non se emendat. Si expectamur, non corrigimur; si uindicas, non duramus, confitemur in correptione, quod fecimus, obliuiscimur in uisitatione, quod fleuimus; si impresseris manum facienda promittimus, si suspenderis gladium promissa non facimus; si ferias, clamamus ut parcas; si parcis, iterum te prouocamus ut ferias; si angustie ueniunt, tempus petimus penitentie; si misericordia subueniat, abutimur patientia, que pepercit: adhuc plaga illata uix preterit, etiam non recolit mens ingrata, quod pertulit: si citius nos exaudias, ex misericordia insolescimus; si tardius, ex impatientia murmuramus. O Domine uolumus te seruare, quod feceris, non timemus negligere, quod iusseris; habes Domine confitentes reos,  parce quia pius es. uouimus, quod nisi dimittas, recte nos punias; sed apud te est multa miseratio, et propitiatio perabundans; presta sine merito, quod rogamus, qui fecisti qui te rogarent. Clamantibus autem ad te nobis Domine miserere. Moueat pietatem tuam uox fidelis et flebilis, atque illa de qua totum speramus pietas non reputet quod offendimus, dum respicit quod rogamus; et cum sit grandis miseria esse nos reos, maior tibi sit clementia erga nos miseros. Erige nos Domine Deus noster, et alleua misericordia tua, ut communione salutis, et gaudio caritatis, dum ipsi saluari ex munere tuo cupimus, etiam fide et pace cunctarum gentium gaudeamus. Per etc.


Alia.

 Ante conspectum tue inestimabilis maiestatis, sancta Trinitas, et uera Unitas omnipotens eterne Deus non sine debita reuerentia, attamen nulla officii dignitate uilis admodum precator accedo, et reus conscientie assisto testis, accuso ego me, et non excuso, sed coram testibus: scilicet omnium Sanctorum tuorum reliquiis, uel omnibus Sanctis tuis in celo, et in terra, confiteor omnes iniustitias meas tibi, quatenus per eorum merita, et intercessiones remittas omnem peccati mei impietatem, quia ego peccaui in celum, et coram te; etiam non sum dignus uocari filius tuus, peccatorum sordibus inuolutus, sed tu occultorum cognitor miserere mei, et resuscita me de morte anime mee, et septiformis  gratia Spiritus sancti illumina cor meum, et doce me facere uoluntatem tuam ubique, quia Deus meus es tu. Amen.


Alia.

Miserere Deus omnibus errantibus, et ad te pertinentibus, et his omnibus miseresce, pro quibus debitores sumus exorare uiuis, siue defunctis, uel quorum eleemosynas, et confessiones suscepimus, et nomina ad commemorandum conscripsimus, quatenus his omnibus misericorditer indulgeas, et uitam eternam concedas, nec non persequentibus nos, et calumniantibus indulge iuxta magnitudinem pietatis tue. Amen.


Alia.

Succurre mihi Deus meus antequam moriar, antequam  me tormenta rapiant, antequam me tenebre obuoluant; Deus enim iudicii tui teneor peccati pauore, iram tuam formido; si enim uix iustus saluabitur, ego impius ubi ero, quid faciam, dum uenerit tremendi iudicii dies? Cum examen iudicis uenerit, quid respondeam? quid uero dicturus sum, cum ante tribunal Christi fuero presentatus? Melius fuisset non in seculo procreatum, quam eterna supplicia perpeti cruciandum. Peccaui enim sepe in uerbo, in facto, in cogitatione, et peccaui crudeliter, nullum inuenitur peccatum, cuius sordibus non sim ego miser inquinatus, nullus est morbus uitiorum, a quo non contraxi contagium. Semper delicta mea iteraui: plurimos praui moribus ad iniquitatem peruerti: exemplis uite mee multi subuersi sunt. Obsecro  uos omnes choros sanctorum Patriarcharum, Prophetarum. Apostolorum, Martyrum, et omnium sanctorum, ut oretis pro me, ut misereatur mei Deus, et deleat peccata mea, uti auferat iniquitatem meam, et recipiat me in gaudium sempiternum. Tu Domine misericors, clemens, et pius nullum relinquis, nullum respuis, nullum secludis a misericordia tua. Conuerte animam meam in requiem Paradisi. Tu ouem errantem requisisti, et inuentam tuis humeris reportasti ad gregem; queso hanc uilissimam animam manibus attrahe, et offer benedicto, et immortali Patri tuo, coram Cherubim et Seraphim, et coram sanctis Angelis, ut deliciis paradisi fruens cum eis dicere possim. Gloria Patri immortali, gloria Filio immortali, gloria Spiritui sancto  immortali, in secula seculorum. Amen.


Alia.

Domine Iesu Christe, qui me tuo sanguine redemisti, exaudi me peccatorem quotidie peccantem, et in peccatis nimiis iacentem. Tibi soli peccaui, te Christe confessus sum. Ego peccaui coram te, et coram omnibus sanctis tuis, in uerbis, et in factis, in omnibus cogitationibus meis, quibus excogitare potui. Infelix ego homo innumerabilia sunt peccata mea: miserere mei Deus, omnipotens Deus. ueniam peto coram te et sanctis tuis, de uniuersis peccatis meis preteritis, presentibus, et futuris. Deus propitius esto mihi peccatori, et da mihi licentiam in hac uita agendi penitentiam, per quam deleam  omnia peccata mea, quia nescio ubi fugiam, nisi ad te Christe, quia tu es uita uiuorum, et resurrectio mortuorum. Orate pro me misero omnes sancti Apostoli, atque Martyres, Confessores, et sancte uirgines, atque uidue, et omnes Sancti, et electi Dei; orate pro me, ut Deus omnipotens illuminet uultum suum super me miserum, et misereatur mei. Qui uiuit, et regnat etc.


Alia.

Domine Iesu Christe integritatis amator muni cor meum ab omnibus sagittis, et insidiis inimici, et extingue in me omne incendium libidinis, et ad ueram humilitatem, et patientie tranquillitatem conuerte, pectus meum succende caritatis stimulis, ut odio habens omnem uiam iniquitatis possim  cunctis diebus uite mee tibi complacere. Qui uiuis etc.


Alia.

Tuam Domine clementiam precor, ut mihi famulo tuo remissionem cunctorum tribuas peccatorum, et omnibus pro quibus debitor sum exorare, uiuis siue defunctis, misericordie tue munus impendas, ut ad eternam uitam tua gubernatione perueniant, et tue ubique gratie dona percipiant. Per etc.


Alia.

Proiectis nobis Domine in condemnationem operum nostrorum, da capiti nostro aquam, et oculis nostris fontem infunde lacrymarum, ut peccati maculas abluendo ultrices penarum flammas fletuum ubertate uincamus, et quia tibi Domine non sunt  occulta, que gessimus, concede, ut in nobis, non oris sit tantum confessio, sed etiam cordis, nec excusatio criminum, sed lamentatio peccatorum. Siquidem castos cordis nostri oculos lasciuie uiolauit aspectus, sunt mores corrupti, disciplina uiolata, simulatio in uultu, fallacia in uerbis, dolus in corde, uolubilitas in lingua, operatio stulta, mens dubia, concupiscentia carnalis, sollicitudo terrena, obliuio anime, negligentia sanctitatis, super hec autem mortis timor increuit. Miserere nobis Domine, miserere nobis, et da de preteritis malis ueniam, de presentibus emendationem, et de futuris cautelam. Qui uiuis etc.


Alia.

Impellit me peccatorem ministrandi officium, hostiam  salutarem offerre pro populi delicto; sed terret conscientia indebiti sacerdotii pro reatu, si a me omnium sacerdotum peripsema sacrificium offertur, pollute conscientie crimen augetur. Si tante maiestati, et uniuerse carnis iudici non offertur, negligentie reatus adscribitur, inter hec tue omnipotens Deus libramen pietatis imploro, cuius ultionis diem accusante conscientia pertimesco, ne me indignum, queso, misericordia tua iudices, quem a tempore penitentie non excludis.

Suspende, precor, interuentu istorum, et omnium sanctorum meritis securim, donec cultor uinee admoueat cophinum stercoris ad radicem infructuose arboris. Parce mihi Domine clementissime penitenti  qui Dauid post lapsum clementer ad ueniam reuocasti, qui Petri, Misericors amare flentis lacrymas respexisti; qui latronem in crucis patibulo tanti facinoris reum, diuina gratia illustrasti; cui mox obtinuit confessio propitium Dei Filium, fides premium, pena ueniam, lamenta gaudia sempiterna, dum confessor in cruce, possessor extitit Paradisi propter crucem, sed quia uerba uenie tue pietatis indigent, que indigni sacerdotis opera non commendant, saltem adstantium uota suscipe, ut et mihi suis apud te precibus ueniam, et eorum meritis sacrificia, nostrorum uulnerum nobis conferant medicinam. At quia Omnipotens pro omnium peccatis factus es hostia salutaris, adsis nobis iustificatio pro delictis Iesu Christe Saluator mundi. Qui cum Patre, et Spiritu sancto  uiuis et regnas etc.


Oratio pro semetipso.

Salua me Domine Rex eterne glorie, qui potes saluare, et da mihi, ut ualeam et operari, et perficere, que tibi placeant, et mihi expediant; Domine sancte Pater omnipotens Deus da mihi in tribulatione auxilium, in persecutione solatium, et in omni tempore tentationis uirtutem.

Domine sancte, piissime Pater, da mihi de preteritis delictis ueniam, de presentibus emendationem, de futuris largire custodiam, quia malum dimittere non possum, nec bonum facere, nisi succurrat mihi misericordia tua magna, ut te merear cognoscere et timere, et amare ex toto corde Domine Iesu Christe redemptor omnium, qui es refugium pauperum, et  consolator tribulatorum, per tuam magnam misericordiam sis mihi consolatio in omnibus angustiis, et tribulationibus meis, quia non habeo in alium spem nisi in te, quia tu es refugium meum, et uirtus in tribulationibus meis, que inuenerunt me nimis. Propterea clamo ex toto corde ad te, ut exaudire me digneris, et hec omnia, que indignus precor, clementia tue pietatis merear adipisci, et quicquid illud est quod infelicitas mea a te petere non sapit, aut non presumit, id tu pro tua pietate, ac maiestate tribue, quia tu es consolatio et protectio uite mee in omni tempore etc.


Oratio in quacunque tribulatione.

Deus qui contritorum non despicis gemitum, et merentium non spernis affectum, adesto precibus nostris,  quas pietatis tue pro tribulatione nostra effundere presumimus implorantes, ut eas clementer suscipere digneris, tribuasque, ut quicquid contra nos diabolice atque humane moliuntur aduersitates, ad nichilum redigas, et consilio pietatis tue allidas, ut nullis aduersitatibus lesi, sed erepti de omni tribulatione, et angustia, leti tibi in Ecclesia tua sancta gratias referamus per Christum, per quem te summe Deus rogamus, ut preces has attendas, et propitiabili dignatione ad hanc nostram orationem respicias, quam tibi pro ereptione, ac reuelatione a pressura nostre infirmitatis offerimus, iam Domine respice super nos uultu placabili, et misericordia singulari a nobis amoue, quod seuitia malorum promittit, quod  inimicorum prauitas infert, quod prauorum in consiliis aduersitas alligat, quod ex iudicio imminet, quod ex sententia pendet, quod conspiratione machinatur, quod accusatione confringitur, quod proprie merentur iniquitates, quod alienis fictionibus alligamur, quod pressuris deiicimur, quod cruciatibus premimur, quod angustiis angustiamur, non iustitiam tuam, quesumus Domine in iniustitiis nostris exerceas, sed potius pietatem tuam in iniquitatibus nostris manifesta; non nos in persecutione deiicias, non per intolerantiam perdas, sed per tribulationem exerce, per pietatem attolle, per misericordiam rege, quo te protegente ab inimicorum iaculis tuti, a presenti tribulatione exempti, te Dominum uiuum in Trinitate consona laudemus uoce. Qui cum  Unigenito filio tuo, sanctoque Paraclito Spiritu uiuis, et regnas per infinita secula seculorum. Amen.


Oratio Pastoris dicenda pro se, et pro subditis.

Dimitte Domine Deus omnipotens quicquid per intemperantiam mordacis lingue incauta oris nostri increpatio momordit in subditos, quicquid minus de boni perfectione diximus parce, quicquid incongruum, uel minus temperate protulimus ignosce. Non incautum presumptio puniat, sed agnoscentem me iniquitates meas, miserationis tue pietas absoluat. Et quia non mihi alibi est fiducia, nisi in misericordia tua. Tu et os meum preconio ueritatis perarma, et opus pleniore ubertate sanctifica, ut et indignum salues, et commissum mihi gregem pro tua pietate  sanctifices. Quidquid in illis uitiatum est sana, et quidquid in me uitiosum inspicis cura; si que uitio tepiditatis mee, uel incuria contraxerunt delicta, propitius dimitte. Si quo etiam me ignorante, uel sciente ceciderunt in crimine, atque si exempli mei offendiculo proruerunt manu misericordie tue inde eripe, et pro talibus culpis misero mihi non restituas ultionis uicem. His tamen, quibus increpationis uisus sum adhibere iudicium, increpatio proficiat ad salutem. Et oratio hec interpellans commisso eos reuocet ab errore, ut non perferant tartareos cruciatus, quibus utpote mortalibus penitentie indiximus leges, quo utrorumque incommodis parcens, et illorum iniquitatibus tribuas ueniam, et meam contractam abluas de regendi incommoditate offensam.  Prebe Deus aurem sacrificiis nostris, et me, mihique commissos tuis adscribe in paginis, quo cum Grege mihi credito, et a cuncto eluar crimine, et ad te merear peruenire in pace. Pacatum redde Deus nostrorum cordium habitaculum, expulsione carnalium uitiorum; et quia in subditis conor summam exercere uirtutum, pacatis mentium corporumque incommodis pacificus merear te iudicante coronari cum Angelis. Fac ergo quesumus nos pie Deus adspicientes in conspectu tuo flammescere tue gratie dono, ut zelus domus tue nos comedat, atque ita per uigorem sancti Spiritus regentes subditos temperemus, ut ex disciplina nostri regiminis capiant lucrum, et illorum duritia frangatur, ac uita sanctificetur.  Suscipe Domine nostrorum uotorum libamina, et per hec quidquid in subditos correctionis uerbo, uel merito impertimur, non ad discordiam nostri, sed ad dulcedinis perpetue gaudium, et nobis, et illis profecisse gaudeamus: ablue nos omnipotens Deus, et alieno, et proprio delicto, ut in utroque et spiritalis gratie efficientiam capientes, fiducialius tuo nomini supplicemus. Per etc.


Cum incensum ante euangelium in thuribulum mittitur dicat sacerdos.

Odore celestis inspirationis tue accendat, et impleat Dominus corda nostra ad audienda, et implenda euangelii sui precepta. Qui uiuis etc.


Benedictio eiusdem.

In nomine Domini nostri Iesu Christi benedicatur  incensum istud, et acceptabile fiat in odorem suauitatis.


Deinde inclinanti se diacono dat benedictionem Dei dicens.

Benedictio Dei Patris omnipotentis, et Filii, et Spiritus sancti, descendat super te, et aperiat Christus Dominus os tuum ad digne, idoneeque pronunciandum sanctum euangelium suum. Dominus Deus sit in corde tuo, et in labiis tuis, ut nuncies competenter euangelium pacis.


Diaconus accipiendo, uel osculando euangelium dicat.

Da mihi Domine sermonem rectum, et bene sonantem in os meum, ut placeant tibi uerba mea, et omnibus audientibus propter nomen sanctum tuum in uitam eternam. Amen.


 Perlecto autem euangelio, Diaconus dicat.

Per istos sermones sancti Euangelii tui indulge mihi Domine omnia peccata mea.


Et ceteri omnes dicant.

Pax tibi.


Tunc allato incenso, simulque Euangelio ad salutandum dicant singuli.

Per istos sanctos sermones Euangelii Domini nostri Iesu Christi, indulgeat nobis Dominus uniuersa peccata nostra.


Quando incensum offertur dicant singuli.

Dirigatur oratio mea sicut incensum in conspectu tuo Domine.


Tunc sacerdos incipiat Symbolum, id est:

Credo in unum Deum Patrem omnipotentem factorem  celi, et terre. uisibilium omnium et inuisibilium; Et in unum Dominum Iesum Christum Filium Dei unigenitum. Et ex Patre natum ante omnia secula. Deum de Deo, lumen de lumine, Deum uerum de Deo uero. Genitum non factum, consubstantialem Patri per quem omnia facta sunt. Qui propter nos homines, et propter nostram salutem descendit de celis. Et incarnatus est de Spiritu sancto ex Maria uirgine, et homo factus est. Crucifixus etiam pro nobis sub Pontio Pilato, passus et sepultus est. Et resurrexit tertia die secundum scripturas, et ascendit in celum, sedet ad dexteram Patris. Et iterum uenturus est cum gloria iudicare uiuos, et mortuos. Cuius regni non erit finis, et in Spiritum sanctum  Dominum, et uiuificantem. Qui ex Patre, filioque procedit, qui cum Patre, et Filio simul adoratur, et conglorificatur. Qui locutus est per Prophetas, et unam sanctam catholicam, et apostolicam Ecclesiam. Confiteor unum Baptisma in remissionem peccatorum, et expecto resurrectionem mortuorum, et uitam futuri seculi. Amen.


Finito Symbolo Apostolorum dicat Sacerdos.

Dominus uobiscum.

Et cum Spiritu tuo


Deinde lauat manus hanc Orationem dicens.

Largire sensibus nostris omnipotens Pater, ut sicut hic exterius abluuntur inquinamenta manuum, sic a te mundentur interius pollutiones mentium, et crescat in nobis sanctarum augmentum uirtutum.  Per etc.


Hec predicta oratio dicenda est a sacerdote cum manus lauat, siue ante Missam, uel interim, seu postea.


Tam diu autem, quam diu offertorium, et uersus canuntur has dicat orationes.

Domine Deus omnipotens fac me peccatorem hodie, secundum magnam misericordiam tuam accedere ad sanctum Altare tuum, et presta, ut non sit mihi hoc sacrificium reatus ad penam, sed ablutio salutaris ad ueniam. Per etc.

Deus, qui de indignis dignos facis, de peccatoribus iustos, de immundis mundos; munda cor meum, et corpus meum ab omni cogitatione mala, et sorde  peccati, et fac me digne, atque strenue sanctis Altaribus ministrare tuis, et concede propitius, ut in hoc altari, ad quod indignus accedo hostias acceptabiles offeram pietati tue pro peccatis, et offensionibus meis, et innumeris quotidianis excessibus. Et pro grege mihi commisso, et famulis, et famulabus tuis, qui mihi confessi sunt peccata sua, et suas eleemosynas largiti sunt. Et pro populo mihi subiecto, et omnibus circumstantibus, omnibusque mihi familiaritate coniunctis, atque omnibus odio execrabili insectantibus, et ecclesie mihi commisse aduersantibus, cunctisque simul fidelibus Christianis. Et per eum sit tibi meum uotum, atque sacrificium acceptabile, qui se tibi Deo Patri pro nobis obtulit in sacrificium, qui est summus sacerdos, et  pontifex, et solus sine macula peccati iehsu Christus Filius tuus Dominus noster, qui tecum uiuit et regnat in unitate Spiritus sancti Deus per omnia, etc.


Alia.

Maiestatem tuam totis uiribus Deus piissime humili prece deposco, et exoro, ut remittas crimina, que caro fragilis a tentatione iniquorum spirituum nequiter admisit, etiam reuerti ad ea ultra non sinas, sed confirma me in iustificationibus tuis, et perseuerantiam mihi tribue in illis, et fac me dignum ante conspectum Maiestatis tue astare, et sacrificium tibi Domine casto corpore, et mundo corde digne offerre. Per, etc.


 Cum autem ornatum fuerit altare, antequam oblationes accipiat, has orationes humillime ante altare se flebiliter accusans dicat.

Ante oculos tuos Domine reus conscientie testis assisto, rogare non audeo, quod impetrare non merear; Tu scis, Domine que aguntur in nobis, erubescimus confiteri, quod non timemus admittere. uerbis tibi tantum obsequimur, corde mentimur, et quod uelle nos dicimus, nolle nostris actibus approbamus. Sed parce Domine confitentibus: ignosce peccantibus: miserere te rogantibus: Et quia meus sensus in sacramentis tuis infirmus est, et apud te non habent peccatores uerba sine crimine, presta Domine, ut si ex nobis indignis, et peccatoribus duri cordis uerba non suscipis, per temetipsum ueniam  largiaris. Qui uiuis, et regnas etc.


Alia.

Deus, qui te precipis a peccatoribus exorari, tibique contriti cordis sacrificium offerri, hoc sacrificium, quod ego indignus famulus tuus confisus de tua misericordia, tue immense maiestati offerre presumo, acceptare dignare; et ut ipse tibi sacerdos et ara, et templum, et sacrificium esse merear propitiatus concede quo per ministerii huius exhibitionem peccatorum meorum adipisci merear remissionem, mihique et his omnibus pro quibus offertur tuam misericordissimam propitiationem concede. Per etc.


Alia.

Conscientia quidem trepidi Domine ad altare  tuum accedimus, sed fiduciam de tua misericordia retinemus, et licet ad celebranda sacrificia semper inueniamur indigni, tamen si recedimus, ueremur de inobedientia condamnari, pro qua re pietate paterna omnipotens Deus, atque placabili uultu cordis nostri interiora purgare digneris, precamur etiam, licet culpabiles simus, nostrorum tamen tibi sint placita mysteria consecrata.


Alia.

Ante conspectum diuine Maiestatis tue reus assisto, qui inuocare nomen sanctum tuum presumo, miserere mihi Domine homini peccatori, ignosce indigno sacerdoti, per cuius manus hec oblatio uidetur offerri. Parce mihi Domine pre ceteris capitalium criminum labe polluto, et non intres in iudicium  cum seruo tuo, quia non iustificabitur in conspectu tuo omnis uiuens, scilicet uitiis, ac uoluptatibus carnis aggrauatus sum; recordare Domine, quod caro sum, in tuo conspectu etiam celi non sunt mundi, quanto magis ego homo terrenus immundus, sicut pannus menstruate. Indignus sum Domine Iesu Christe, ut sim uiuens, sed tu, qui non uis mortem peccatoris, sed ut conuertatur et uiuat; da mihi ueniam in carne constituto ut per penitentie labores uita eterna perfrui merear in celis etc. Qui uiuis etc.


Alia.

Altissime Deus ignosce mihi peccatori, quia totius uite mee superauit me iniquitas; quo uultu te conspiciam  Domine, uel quibus uerbis me coram tuis conspectibus excusabo, nec enim potero abscondi ante te, qui secreta cordis consideras. ue mihi peccatori, qui sancto altari tuo indignus assistens, nullum apud uoluntatem tuam mentis ornatum exhibui: sed tu Domine miserator, et misericors, qui creasti cuncta ex nichilo, qui me quoque immeritum formasti. et statuisti digne tibi seruire, non me repellas a celesti tuo sacrario, nec confundas me ante conspectum tremende Maiestatis tue.

Ego uero tibi seruire, tibi Domine placere proposui, sed per meam negligentiam non impleui; ego ergo tam in terris quam in celo destitutum, et nudum me esse conspicio, quia mandatorum tuorum non custodiui precepta. Non est igitur mihi spes salutis  in operibus meis, sed anima mea in sola pietatis tue immensitate suspensa est, et in multitudine misericordie tue confidit, ut eam saluam facias Domine Iesu Christe, qui non uis mortem peccatorum, nisi ut conuertantur, et uiuant. Respice secundum magnam misericordiam tuam super me miserum, et rumpantur funes peccatorum meorum, ut non peream. Respice in me Domine de sede Maiestatis tue, et tenebras cordis mei radio tue lucis expelle; protege me Domine scuto ueritatis tue, ac fidei, ut me diaboli iacula ignita non penetrent; et quicquid illud est, quod infelicitas mea a te petere non sapit, aut non presumit, id tu Domine pro uirtute tua tribue, quod animam meam saluet a morte, et exeunti mihi de hoc ceno tenebrarum  manum porrigas, et lumen ostendas, et illud indulge, quod feci, et concede ne amplius faciam. Amen.


Alia.

Ignosce queso mihi Domine, quem maculate uite conscientia trepidum, et criminum meorum confusio fecit esse captiuum, et qui pro me ueniam obtinere non ualeo, pro aliis rogaturus assisto, profero ad te, si digneris Domine captiuorum gemitus, tribulationes plebium, pericula populorum, necessitates peregrinorum, inopiam debilium, desperationes languentium, defectus senum, suspiria iuuenum, uota uirginum, lamenta uiduarum, desolationes ecclesiarum, sed quoniam me eadem, que populum catena peccati constringit; ideo omnes lugeo  passiones: non obsit Domine populo tuo oratio subiugata peccatis, per me offertur uotum, per te Domine meum compleatur officium, quia uiuis, et regnas etc.


Tunc accedens ad altare, et illud osculando dicat.

Oro te Domine omnipotens Deus, ut per merita sanctorum tuorum, quorum reliquie hic continentur, eorum intercessionibus indulgere digneris mihi omnia peccata mea. Qui uiuis etc.


Tunc conuertat se suscipere oblationes presbyterorum aliorumque. Quando quis oblationem in manum episcopi, uel presbyteri offert, dicat.

Tibi Domino creatori meo offero hostiam pro remissione  omnium peccatorum meorum, et cunctorum fidelium tuorum uiuorum, ac defunctorum.


Pro semetipso, et pro cuncto populo Christiano.

Tibi Domino creatori meo offero hostiam placationis pro delictis meis, et populi tui, peto Domine, ut des nobis ueniam omnium peccatorum nostrorum.


Pro rege, et antistite nostro, et pro cuncto clero, ac pro omni populo Christiano.

Tibi Domino creatori meo offero hostiam placationis, et laudis pro me, et pro rege nostro, et antistite nostro, ac pro cuncto populo Christiano, peto Domine, ut des nobis uitam eternam.


Episcopus uero, uel presbyter oblationes accipiens dicat.

Suscipe sancta Trinitas hanc oblationem, quam  tibi offert famulus tuus N. et presta, ut in conspectum tuum tibi placens ascendat etc.


Post acceptas oblationes a clero, uel plebe accipiat diaconus de manu subdiaconi oblatam ita dicendo.

Acceptum sit omnipotenti Deo, et omnibus sanctis eius sacrificium tuum.


ueniensque diaconus ante episcopum offerat dicens hoc offertorium.

Suscipe Domine sancte Pater hanc oblationem, et hoc sacrificium laudis in honorem nominis tui, ut cum suauitate ascendat ad aures pietatis tue. Per etc.


Et episcopus accipiens oblationem a diacono dicat.

Acceptabilis sit omnipotenti Deo oblatio tua.


 Tunc puro corde offerat Domino oblatam ita dicens.

Suscipe sancte Pater omnipotens eterne Deus hanc immaculatam hostiam, quam ego indignus famulus tuus tibi offero Deo meo uiuo et uero, quia te pro eterna salute cuncte Ecclesie tue suppliciter exoro. Per etc.


Alia.

Suscipe clementissime Pater hostias placationis, et laudis, quas tibi offero ego indignus famulus tuus, quia tu scis figmentum meum, quia peccaui in conspectu tuo, et non sum dignus tibi hostiam offerre, sed tu clemens, et misericors indulge mihi, et indulgentiam querentem placatus suscipe Clementissime. Qui uiuis etc.


 Iste orationes cum oblationes offeruntur ad altare dicende sunt, et est hec prima quotidiana, et generalis.

Suscipe sancta Trinitas hanc oblationem, quam tibi offero in memoriam incarnationis, natiuitatis, passionis, resurrectionis, ascensionis Domini nostri Iesu Christi, et in honorem sanctorum tuorum, qui tibi placuerunt ab initio mundi, et eorum quorum hodie festiuitas celebratur, et quorum hic nomina, et reliquie habentur, ut illis proficiat ad honorem, nobis autem ad salutem, ut illi omnes pro nobis intercedere dignentur in celis, quorum memoriam agimus in terris. Per etc


Pro semetipso.

Suscipe sancta Trinitas hanc oblationem, quam  tibi offero pro innumerabilibus peccatis atque offensionibus meis, ut preterita mihi dimittas, et de futuris me custodias, pro salute corporis et anime mee, ut hic te donante mandata tua custodiam, et in futuro premia eterna consequi merear. Per.


Alia pro semetipso

Suscipe sancta Trinitas hanc oblationem, quam tibi offero pro me peccatore, et miserrimo omnium hominum, et pro meis peccatis innumerabilibus, quibus peccaui coram te in dictis, in factis, in cogitationibus, ut preterita mihi dimittas, et de futuris me custodias, et pro sanitate corporis, et anime mee, et pro gratiarum actione de tuis bonis, quibus quotidie utor. Domine auerte faciem tuam à peccatis meis, et omnes iniquitates meas dele.

 Exaudi Domine uocem deprecationis mee, dum oro ad te, dum extollo manus meas ad templum sanctum tuum. Domine exaudi orationem meam, et clamor meus ad te ueniat.


Apologia Sacerdotis.

Suscipe confessionem meam unica spes salutis mee Domine, Deus meus, quia peccaui in lege tua in cogitationibus, in uerbis, in factis, et multa sunt peccata mea, et negligens sum de opere Dei, et de ordine meo, quia peccaui de uana gloria, de superbia, de detractione, de fornicatione, de furto, de falso testimonio, de periurio, de adulterio, de opere Dei, quod ego negligenter feci, de concupiscentia carnali, de risu, de auditu, de uisu, de gula, de crapula, uel de omnibus malis meis; que ego negligenter  commisi, ueniam inde peto Domine, quia culpabilem me regnosco.


Alia.

Deus, qui per os Dauid locutus es, uouete, et reddite Domino Deo uestro, te suppliciter exoro, ut me famulum tuum uigilanter custodias, et oblationem, quam tibi pro memetipso offero, interueniente Beata Maria semper uirgine clementer accipias, qui uiuis etc.


Alia.

Suscipe sancta Trinitas hanc oblationem, quam ego indignus, et peccator famulus tuus tibi offerre presumo pro absolutione peccatorum meorum, quatenus te Domino miserante mihi remissio, et indulgentia  peccatorum concedatur.


Pro familiaribus, ac fratribus, et sororibus.

Suscipe sancta Trinitas hanc oblationem, quam tibi offero pro me peccatore, et nostre congregationis salute, et pro omnibus in Christo fratribus, et sororibus nostris, et pro omni populo Christiano, et pro omnibus eleemosynas nobis facientibus, et pro his etiam, qui se commendauerunt in nostras orationes, et qui nostri memoriam in suis orationibus habent. ut hic ueniam recipiamus peccatorum, et in futuro premia consequi mereamur eterna.


Pro Rege, et populo Christiano

Suscipe sancta Trinitas hanc oblationem, quam tibi offerimus pro Rege nostro, et sua uenerabili  prole, et statu regni sui, et pro omni populo Christiano, et pro eleemosynariis nostris, et pro his, qui nostri memoriam in suis continuis orationibus habent, ut hic ueniam recipiant peccatorum, et in futuro consequi premia eterna mereantur. Per etc.


Pro Ecclesia Catholica.

Suscipe sancta Trinitas hanc oblationem, quam pro Ecclesia tua sancta catholica tibi offero, ut tibi grata sit, et ipsi salutaris semper exista Per etc.


Pro salute uiuorum.

Suscipe sancta Trinitas hanc oblationem, quam tibi offero pro salute famuli N. tui, quatenus te donante percepta uenia peccatorum, uite quoque  sempiterne immensa gaudia percipere mereatur.


Pro infirmis.

Suscipe sancta Trinitas hanc oblationem, quam tibi offero pro infirmo famulo tuo N. ut mentis, et corporis recepta sanitate, in ecclesia tua sancta tibi laudes referat, et de uerbere tuo eterna premia consequi mereatur.


Pro defuncto.

Suscipe Sancta Trinitas hanc oblationem, quam tibi offero pro anima famuli tui N. ut per hoc salutare sacrificium purgata sanctorum tuorum consortio coadunari mereatur. Per etc.


Pro defunctis.

Suscipe sancta Trinitas hanc oblationem, quam tibi offero pro animabus famulorum, famularumque  tuarum, et requiem eternam dones eis inter tuos sanctos, et electos, ut in illorum consortio uita perfruantur eterna. Per etc


Alia.

Suscipe sancta Trinitas hanc oblationem, quam tibi offerimus pro omnibus in tui nominis confessione defunctis, ut te dexteram auxilii tui porrigente uite perennis requiem habeant, et a penis impiorum segregati, semper in tue laudis letitia perseuerent. Per etc.


Pro omnibus uniuersalis.

Suscipe sancta Trinitas hanc oblationem, quam pro seniore nostro, et cuncta congregatione sancti Petri, meisque parentibus, fratribus, benefactoribus, fidelibus, amicis, meisque propinquis, et omnibus  circumstantibus, cunctisque, qui se mihi commendauerunt, et qui pro me orant, seu pro quibus debitor sum exorare tam uiuis, quam defunctis, tibi offero, quatenus te Domino miserante, eis et mihi remissio, et indulgentia peccatorum concedatur, et uita eterna condonetur. Per etc.


Tunc imponat oblatam altari, et dicat.

Sanctifica Domine hanc oblationem, ut nobis unigeniti Filii tui Domini nostri Iesu Christi corpus fiat. Qui tecum uiuit etc.


Deinde Diaconus accipiat a Subdiacono uinum, et misceat cum aqua in calice, dicens.

Deus, qui humane substantie dignitatem mirabiliter condidisti, et mirabilius reformasti, da nobis  quesumus huius aque, et uini mysteria eius diuinitatis esse consortes, qui humanitatis nostre dignatus est fieri particeps iehsu Christus


Tunc Diaconus calicem offerat super altare et Episcopo dicat.

Immola Domino sacrificium laudis, et redde Altissimo uota, sit Dominus adiutor tuus, mundum te faciat, et dum oraueris ad eum exaudiat te.


Et Sacerdos calicem offerens dicat offertorium istud.

Offerimus tibi Domine calicem salutaris, et deprecamur clementiam tuam, ut in conspectu diuine maiestatis tue cum odore suauitatis ascendat


Sequitur Oratio

Domine Deus Iesu Christe, qui in cruce passionis  tue, de latere tuo sanguinem, et aquam unde tibi Ecclesiam consecrares, manare uoluisti, suscipe hoc sacrificium Altari tuo superpositum, et concede clementissime, ut pro redemptione nostra, et etiam totius mundi in conspectum Diuine Maiestatis tue cum odore suauitatis ascendat. Qui uiuis etc.


Posito Calice super altare dicat sacerdos

Oblatum tibi Domine calicem sanctifica, ut nobis unigeniti tui D. N. Iesu Christi sanguis fiat. Qui tecum etc.


Tunc benedicat utrosque eleuata manu, et dicat.

In nomine Patris, et Filii, et Spiritus sancti, sit signatum, ordinatum, sanctificatum, et benedictum hoc sacrificium nouum.


Adiungat.

 ueni sanctificator omnipotens eterne Deus, et benedic hoc sacrificium, tibi preparatum. Qui uiuis etc.


Postea accipiens episcopus thus a diacono ponat in thuribulum, dicens.

Per intercessionem sancti Gabrielis Archangeli stantis a dextris Altaris incensi, et omnium electorum suorum incensum istud Dominus dignetur benedicere, et in odorem suauitatis accipere.


Hec oratio dicenda est, dum incenso misso in thuribulum ipsum thuribulum super panem, et calicem circumducitur.

Memores sumus, eterne Deus, Pater omnipotens, gloriosissime passionis Filii tui, resurrectionis etiam eius, et ascensionis eius in celum. Petimus  ergo Maiestatem tuam, ut ascendant preces humilitatis nostre una cum incenso isto in conspectum tue clementie, et descendat super hunc panem, et super hunc calicem plenitudo Diuinitatis: descendat etiam Domine illa sancti spiritus incomprehensibilis inuisibilisque maiestas, sicut quondam in Patrum hostias descendebat. Per eumdem eiusdem etc.


Circumiens autem altare cum incenso Episcopus aut Presbyter dicat.

Incensum istud a te benedictum, ascendat ad te Domine, et descendat super nos misericordia tua.


Sequitur.

Dirigatur oratio mea, sicut incensum in conspectu tuo Domine.


 Quando odor Incensi porrigitur sacerdoti et fratribus, dicat unusquisque eorum.

Accendat in nobis Dominus ignem sui amoris, et flammam eterne caritatis.


Tunc sacerdos humillime se conuertat ad circumstantes dicens.

Orate pro me peccatore, fratres et sorores, ut meum, et uestrum sacrificium acceptum fiat Domino Deo omnipotenti ante conspectum suum.


Tunc respondeatur ei a singulis.

Suscipiat omnipotens Deus de manibus tuis sacrificium, et orationes tue ascendant in memoriam ante Dominum, ipseque te exaudiat, qui te constituit intercessorem pro peccatis nostris.

Orent pro te omnes sancti, et electi Dei, memor  sit omnis sacrificii tui, et holocaustum tuum pingue fiat.

Immola Domino sacrificium laudis, et redde Altissimo uota tua.

Exaudiat te Dominus orantem pro nostra omnium salute.

Misereatur tui omnipotens Deus, et dimittat tibi omnia peccata tua.

Dominus sit in corde tuo, et in ore tuo, et suscipiat sacrificium tibi acceptum de manibus tuis pro nostra, omniumque salute.


Tunc conuersus sacerdos ad altare fundat pro semetipso hanc orationem ante secreta.

Domine Iesu Christe fides, et fiducia nostra, et tota in huius presentis uite erumna consolatio nostra,  me indignum. et peccatorem propitius respice, et placatus exaudi, et mitte sanctum Angelum tuum de celis, qui hanc oblationem suscipiat, et ante conspectum tue miserationis representet in memoriam mei ad laudem, et gloriam nominis tui. Qui uiuis, etc.


Tunc incipiat secreta, quibus finitis, et prefatione dicta, quando alii Sanctus, sanctus, sanctus decantant, hec oratio cursim dicenda est a sacerdote.

Domine Deus, qui non mortem, sed penitentiam desideras peccatorum, me miserum fragilemque peccatorem a tua non repellas pietate, neque adspicias ad peccata, et scelera mea, et immunditias, turpesque cogitationes, quibus flebiliter a tua disiungor uoluntate, sed ad misericordias tuas et ad fidem,  deuotionemque eorum, qui per me peccatorem tuam deprecantur misericordiam, et quia me indignum inter te, et populum tuum medium fieri uoluisti, fac me talem, ut digne possim tuam exorare misericordiam pro me, et pro eodem populo tuo.

Domine adiunge uoces nostras uocibus sanctorum Angelorum tuorum, et sicut illi te laudant incessabiliter et infatigabiliter in eterna beatitudine, ita nos quoque eorum interuentu te mereamur laudare inculpabiliter in hac peregrinatione. Per, etc.


Hac oratione finita, antequam sacramenta incipiantur iterum se Domino commendet dicens.

Facturus memoriam salutaris hostie totius mundi, cum illius dignitatem, et meam intueor feditatem,  conscientia torqueor peccatorum: uerum quia tu Deus multum misericors es, imploro, ut digneris mihi dare spiritum contribulatum, qui tibi gratum sacrificium reuelasti, ut eo purificatus uitali hostie pias manus admoueam, que omnia peccata mea aboleat, et ea deinceps in perpetuum uitandi mihi tutelam infundat, omnibusque fidelibus uiuis, et defunctis pro quibus tibi offertur, presentis uite, et future salutis commercia largiatur. Qui uiuis, et regnas, etc.


Deinde cum summa reuerentia incipiat, Te igitur, et Ministri stantes in gradibus suis cantent ipsos psalmos, usque dum Te igitur finiatur.

Exaudiat te Dominus.

Ad te Domine leuaui animam meam.

 Miserere mei Deus secundum magnam.

Domine refugium.

Qui habitat in adiutorio.


Deinde Preces.

Saluum fac seruum tuum Domine; Deus meus sperantem in te.

Desiderium cordis eius tribuisti ei Domine; et uoluntate labiorum eius non fraudasti eum.

uitam petiit a te, et tribuisti Domine longitudinem dierum, in seculum, et in seculum seculi

Oculi Domini super iustos, et aures eius in preces eorum.

Fiat misericordia tua Domine super nos, quemadmodum sperauimus in te.

Exurge Domine adiuua nos, et redime nos propter  nomen tuum.

Domine exaudi orationem meam, et clamor meus ad te ueniat.


Oratio pro sacerdote.

Gaudeat Domine quesumus famulus tuus beneficiis impetratis, et cui fiduciam sperande pietatis tribuisti, optate misericordie presta benignus effectum.


Alia communis.

Precibus nostris quesumus Domine aures tue pietatis accommoda, et orationes supplicium, occultorum cognitor benignus exaudi, ut te largiente ad uitam perueniamus sempiternam. Per, etc.


Infra actionem.

In primis una cum famulo tuo Papa nostro N. et  pro omnibus orthodoxis, atque Apostolice Fidei cultoribus Pontificibus, et Abbatibus, Gubernatoribus, et Rectoribus Ecclesie sancte Dei, et pro omni populo sancto Dei.

Memento Domine famulorum famularumque tuarum, cunctorum scilicet consanguinitate mihimet, uel familiaritate, et amicitia coniunctorum, cunctorumque sua mihi peccata confitentium, meque in tuo nomine bonis reficientium, et omnium circumstantium.

Hanc etiam oblationem humilitatis mee, et deuotionis, quam tibi offero pro peccatis meis, et criminosis actionibus meis castigandis, et dimittendis, pro ceca, et lapidea cordis mei duritia dissoluenda, et  illuminanda, queso Domine, ut placatus accipias, et sinum pietatis super me expandas, meque illumines, sensum aperias, spiritum corrigendi tribuas, et ad te misero mihi redeundi aditum per lamenta penitentie concedas. Per Christum Dominum, etc.

Quam oblationem tu Deus in omnibus quesumus.


Istud prefer in eodem canone, quando concilium, uel consilium aliquod agitur, postquam dixeris eterno Domino uiuo, et uero.

Hanc igitur oblationem, quam tibi offerimus pro huius negotii qualitate, de quo in presentis disputationis actione uentilatur, ut benigne suscipias suppliciter deprecamur, quatenus, non humano, sed tuo sancto consilio equoque iudicio misericorditer terminatum, uel directum, iustitie, ueritatisque termino  finiatur, atque secundum tuam uoluntatem modis omnibus ordinetur, et compleatur. Per Christum Dominum nostrum.

Communicantes, et memoriam uenerantes.


Pro semetipso.

Memento Domine, et miserere mei, multi enim, et magni sunt languores mei, mali sunt et pessimi, sed maior est misericordie tue multitudo, miserere mei Domine, et per hoc unicum mundi remedium aliquod stillicidium celestis gratie arido cordi meo infunde ad cognoscendum te.

Nobis quoque peccatoribus.


Pro semetipso, et pro debitoribus.

Memento Domine famulorum, famularumque tuarum N. N. precipue deprecor pro his, qui memoriam  mei coram te in suis precibus faciunt, uel qui semeis indignis precibus commendauerunt, quique etiam in tuo conspectu, sua mihi delicta confessi sunt, et qui mihi, uel congregationi tue aliquid caritatis officio siue pietatis, uel largitatis sue studio impenderunt, quique etiam mihi propinquitatis, uel consanguinitatis, seu tue caritatis affectu coniuncti sunt; mihi quoque indignissimo famulo tuo propitius esse digneris, et ab omnibus delictorum offensionibus me emundare. Per, etc.

Nobis quoque peccatoribus.


Item pro semetipso in eodem canone dicenda.

Memento etiam mei, queso Deus, et miserere: et licet hec sancta indignis meis manibus tibi sancte Pater omnipotens eterne Deus offerantur sacrificia,  qui nec inuocare sanctum, ac uenerabile nomen tuum dignus sum, tamen, que in honore, laude, et memoria gloriosissimi et dilectissimi Filii tui D. N. I. C. offeruntur, sicut incensum in conspectu Diuine maiestatis tue cum odore suauitatis accendantur. Per eundem Christum Dominum, etc.

Nobis quoque peccatoribus.


Item pro salute uiuorum, et mortuorum.

Memento etiam Domine famulorum, famularumque tuarum, et beatissime uirginis Marie, omniumque sanctorum tuorum intercedentibus meritis suppliciter quesumus omnipotens Deus, ut famulos, ac famulas tuas, quorum eleemosynas accepimus, seu qui nobis familiaritate coniuncti sunt larga misericordia  tua protegas, et ab omnibus impugnationibus defendas, ut tua ubique protectione saluentur, et animabus famulorum, famularumque tuarum, uidelicet omnium orthodoxorum, quorum commemorationem agimus, et quorum corpora hic, et ubique requiescunt, uel quorum nomina hic in libro uite scripta esse uidentur, indulgentiam, et remissionem omnium tribuas peccatorum, et in consortio electorum tuorum habere digneris.


Hic recites nomina quorum uelis.

Istis, et omnibus in Fide catholica quiescentibus locum pacis, refrigerii, et quietis, ut indulgeas deprecamur. Per Christum, etc.

Nobis quoque peccatoribus.

Memento etiam Domine famulorum, famularumque  tuarum N. N. qui nos precesserunt cum signo fidei, et dormiunt in somno pacis, ipsis et omnibus in Christo quiescentibus locum refrigerii, lucis et pacis ut indulgeas deprecamur. Per Dominum.

Nobis quoque peccatoribus.


Expleta secreta, et oratione Dominica cum dixerit.

Pax Domini sit semper uobiscum.


Misceatur corpus Dominico sanguini, et dicatur.

Hec sacrosancta commixtio corporis et sanguinis D. N. I. C. fiat omnibus nobis sumentibus salus mentis et corporis, et ad eternam uitam capessendam preparatio salutaris. Per eumdem, etc.

Fiat commixtio et consecratio corporis, et sanguinis D. N. I. C. omnibus accipientibus nobis in uitam  eternam.


Non mittat episcopus in calicem partem oblate, ut presbyteri solent, sed expectet, donec finita benedictione episcopus communicare debeat: et tunc accipiens partem, quam antea fregerat tenensque super calicem immittat dicens:

Sacri sanguinis commixtio cum sancto corpore D. N. I. C. prosit omnibus sumentibus ad uitam eternam.


Oratio.

Concede Domine Iesu Christe, ut sicut hec sacramenta corporis, et sanguinis tui fidelibus tuis ad remedium contulisti; ita mihi famulo tuo indigno, et omnibus per me sumentibus, hec ipsa mysteria non sint ad reatum, sed prosint ad ueniam omnium  delictorum per te Iesu Christe, etc.


Post hec dicta osculetur altare, dicens.

Domine Iesu Christe, qui dixisti Apostolis tuis, pacem relinquo uobis, pacem meam do uobis, ne respicias peccata mea, sed fidem Ecclesie tue, eamque secundum tuam uoluntatem pacificare, et adunare dignare.


Deinde conuertat se ad circumstantes, pacemque ferat dicendo:

Habete uinculum pacis, et caritatis, ut apti sitis sacrosanctis Mysteriis.


Et ipsi inuicem se pacificando dicant.

Pax Christi, et Ecclesie abundet in cordibus nostris.


 Quando corpus Dominicum sacerdos in manus accipit dicat

Panem celestem accipiam, et nomen Domini inuocabo.


Sequitur oratio.

Perceptio corporis tui Domine Iesu Christe, quam indignus sumere presumo, non mihi proueniat ad iudicium, et condemnationem, sed pro tua pietate prosit mihi ad tutamen mentis, et corporis, qui cum Patre etc.


Alia.

Fiat mihi obsecro Domine hoc sacramentum tuum quod indignus, et peccator presumo percipere confisus de tua larga clementia ad uiscera misericordie tue, et gratiam salutis, ad sanitatem anime,  et corporis, remissionemque omnium peccatorum, ut non ad iudicium, sed ad remedium, illud merear percipere Saluator mundi, etc.


Cum corpus sumitur.

Corpus D. N. I. C. sit mihi remedium sempiternum in uitam eternam.


Quando calicem in manus accipit sacerdos dicat.

Quid retribuam Domino pro omnibus, que retribuit mihi. Calicem salutaris accipiam, et nomen Domini inuocabo. Laudans inuocabo Dominum, et ab inimicis meis saluus ero.


Sequitur oratio.

Communicatio, et confirmatio corporis, et sanguinis D. N. I. C. prosit mihi in remissionem omnium  peccatorum meorum, et conseruet me ad uitam eternam.


Alia ad utrumque.

Domine sancte Pater omnipotens eterne Deus da mihi hoc corpus, et sanguinem Filii tui, ita sumere, ut per hoc merear remissionem omnium peccatorum accipere, et tuo sancto Spiritu repleri, quia tu es Deus, et preter te non est alius, cuius gloriosum nomen permanet in secula seculorum Amen.


Cum sanguis sumitur.

Sanguis D. N. I. Christi custodiat me in uitam eternam.


Post perceptam communionem.

Domine I. C. Fili Dei uiui, qui ex uoluntate Patris cooperante Spiritu sancto per mortem tuam mundum  uiuificasti, libera me per hoc sacrum corpus, et sanguinem tuum a cunctis iniquitatibus, et uniuersis malis meis, et fac me tuis obedire mandatis, et a te nunquam in perpetuum separare digneris. Qui uiuis etc.


Alia.

Corpus tuum Domine, quod accepi, et calix quem potaui, adhereant in uisceribus meis, et presta ut nulla ibi remaneat peccati macula. ubi tua sancta introierunt sacramenta. Qui uiuis etc.


Deinde presbyteris, et diaconis corpus in manus accipientibus, et communicantibus dicitur singulis:

Pax tecum. R\. Et cum spiritu tuo.


 Alia.

uerbum caro factum est, et habitauit in nobis.


Calicem uero cum sacrosancta commixtione dando unicuique dicat.

Hec sacrosancta commixtio corporis, et sanguinis D. N. I. C. prosit tibi ad uitam eternam


Subdiaconis autem, ac alio clero communicet hoc modo dicens.

Perceptio corporis, et sanguinis D. N. I. C. sanctificet corpus, et animam in uitam eternam. Amen.


Populo quidem communicando dicat.

Corpus, et sanguis D. N. I. C. prosit tibi in remissionem omnium peccatorum, et ad uitam eternam. Amen.


 Interim dum communicant, dicat.

Ignosce Domine, quod dum rogare compellor, dum per immunda labia nomen sanctum tuum assumo, et immundorum actuum secreta confiteor, non habeo apud te uerba sine crimine, tu enim conscientie mee uulnera, tu cogitationum mearum occulta nosti, et immunditias meas tu solus agnoscis. Miserere mei Domine, miserere, mihi ignosce mysterii tui secreta tractanti, nec indignum misericordie tue iudices quem pro aliis rogare permittis, et in quo testimonium boni operis non agnoscis, officium saltem dispensationis credite non recuses. Saluator miserere mei


Post perceptam communionem.

Quod ore sumpsimus, Domine, mente capiamus,  et de munere temporali fiat nobis remedium sempiternum. Per etc.


Oratio.

Obsecro etiam te piissime omnium auxiliator, ne ad damnationem eternam mihi proueniat, quod quotidie cum conscientia polluta nomen sanctum tuum presumo inuocare, corpusque Christi Filii tui, et sanguinem indignus audeo accipere: quin magis per hoc me expurges sedulo, et munias ab omnium inimicorum iaculo, ac per eum in me habitare digneris, quem ad hoc misisti, ut redimeret nos ab omni inquinamento spiritus, et carnis, per ipsum unigenitum Filium tuum Dominum nostrum Iesum Christum, nos omnes ab omni libera malo, et in omni bono conserua. Qui tecum, etc.


 Alia.

Conseruent nos Domine munera tua, et eternam uitam tribuant nobis. Per etc.


Alia.

Custodi intra nos Domine, gratie tue munus, ut aduersus omnia presentis, et futuri seculi mala, eucaristie, quam percepimus uiribus, et uirtute muniamur. Qui uiuis etc.


Alia.

Presta Domine Iesu Christe fili Dei uiui, ut qui corpus, et sanguinem proprium pro nobis indignis datum edimus, et bibimus, fiat nobis ad salutem, et ad redemptionis remedium sempiternum omnium criminum nostrorum. Per etc.


 Postquam Diaconus dixit Ite Missa est, ueniat Sacerdos ante Altare, et osculando dicat:

Placeat tibi Sancta Trinitas obsequium seruitutis mee, et presta, ut sacrificium, quod oculis tue maiestatis obtuli, sit tibi placens, mihique, et omnibus, pro quibus illud obtuli, sit te miserante propitiabile. Qui uiuis, etc.


Finita Missa accedat ad Altare, et osculetur illud dicens.

Meritis, et intercessionibus Beate Marie semper uirginis, et istorum atque omnium sanctorum suorum misereatur nostri omnipotens Deus, qui uiuit, etc.


Expletis omnibus, episcopus de altari ad sacrarium rediens cum diaconibus, et ceteris quibus uoluerit, cantet hymnum trium Puerorum.

 Benedicite omnia opera Domini Domino.

Laudate Dominum omnes gentes.

Laudate Dominum in sanctis eius


Postea.

Pater noster, qui es in celis.


Et preces.

Confiteantur tibi Domine omnia opera tua; et sancti tui benedicant tibi.

Exultabunt sancti in gloria, letabuntur in cubilibus suis.

Exultent iusti in conspectu Dei: et delectentur in letitia.

Non nobis Domine non nobis: sed nomini tuo da gloriam.

Sacerdotes tui Domine induantur iustitia, et sancti  tui exultent.

 Non intres in iudicium cum seruis tuis Domine, Quia non iustificabitur in conspectu tuo omnis uiuens.

Domine Deus uirtutum conuerte nos: Et ostende faciem tuam, et salui erimus

Benedicat nos Dominus Deus noster, benedicat nos Deus, et metuant eum omnes fines terre.

Domine exaudi orationem meam; et clamor meus ad te ueniat.


Oremus.

Deus, quem omnia opera benedicunt, quem celi glorificant, quem Angelorum multitudo conlaudant, quesumus te, ut sicut tres pueros de camino incendii, non solum illesos, sed etiam in tuis laudibus conclamantes liberasti; ita nos peccatorum nexibus obuolutos, uelut de uoragine ignis eripias, ut dum  te pari benedictione laudamus, criminumque flammas, operumque carnalium incendia superantes, hymnum tibi debitum iure, meritoque reddamus. Per Dominum nostrum etc.


Alia.

Deus, qui tribus pueris mitigasti flammas ignium concede propitius per intercessionem eorum, et merita omnium sanctorum tuorum, ut nos famulos tuos non exurat flamma uitiorum atque tormentorum. Per Dominum, etc.


Alia.

Actiones nostras quesumus Domine, aspirando preueni, et adiuuando prosequere, ut omnis oratio, et cuncta nostra operatio a te semper incipiat, et per te cepta finiatur. Per. etc.


 Explicit ordo de officio Misse.





FRAGMENTUM MISSAE Ab initio usque ad Euangelium, ad instar superioris uariis precationibus interpolate.

 Incipit Ordo qualiter Missa celebrari debeat. In primis sacerdos dicat orationem ad calceandum se.

Calcea Domine pedes meos in preparatione euangelii pacis, et protege me in uelamento alarum tuarum.

 Ad manus lauandas. Largire sensibus meis omni potens Pater, ut sicut exterius abluuntur inquinamenta manuum, sic a te mundentur interius pollutiones mentis, et crescant in nobis sanctarum argumenta uirtutum. Per Christum etc.

Ad mappam. Da Domine uirtutem manibus meis ad abstergendam omnem maculam immundam, ut sine pollutione mentis et corporis ualeam tibi seruire. Per Christum.

Ad amictum. Obumbra Domine caput meum umbraculo sancte fidei, et pelle a me nubila ignorantie.

Ad albam. Indue me Domine uestimento salutis,  et circumda me lorica fortitudinis.

Ad zonam. Domine accinge in me custodiam mentis mee, ne ipsa mens infletur spiritu elationis. Amen.

Ad stolam. Stola iustitie circumda Domine ceruicem  meam, et ab omni corruptione peccati purifica mentem meam.

Ad casulam. Indue me Domine ornamento humilitatis, caritatis, et pacis, ut undique munitus uirtutibus possim resistere uitiis, et hostibus mentis et corporis.

Ad manipulum. Da mihi Domine sensum rectum et uocem puram, ut implere possim laudem tuam. Amen.

Deinde cantet cum circumstantibus clericis hos psalmos, quam amabilia, id est Psal. LXXXIII, qui sic incipit in uersione Italica  et propria Romane  Ecclesie, de qua egimus lib. II, cap. 3. Benedixisti. Inclina Domine. Pater noster. uers. Exurge Domine, adiuua nos. Fiat Domine misericordia tua super nos. Deus tu conuersus uiuificabis nos. Ostende nobis Domine misericordia tuam. Non intres in iudicium cum seruo tuo. Propitius esto Domine peccatis nostris. Domine exaudi orationem meam.


Oremus.

Aures tue pietatis mitissime Deus inclina precibus meis, et gratia S. Spiritus illumina cor meum, ut tuis mysteriis digne ministrare, teque eterna caritate diligere merear. Per Dominum nostrum etc.

Tum dicat apud se. Rogo te Deus Sabaoth altissime, Pater sancte, ut tunica castitatis digneris me accingere, et lumbos meos baltheo tui amoris ambire,  ac renes corporis mei igne caritatis exurere, quatenus pro peccatis meis te Dominum meum digne  possim intercedere, et astantis populi peccatorum ueniam promereri, ac pacificas singulorum tibi hostias immolare. Me quoque indignum audacter ad te accedentem sinas perire, sed dignare me tua pietate mundare, lauare, ornare, tibique idoneum et dignum ministrum efficere, leniter me ac benigne suscipere. Presta mihi hoc omnipotens Pater per Unigenitum Filium tuum Dominum nostrum, qui tecum uiuit, etc.

Fac me queso omnipotens Deus ita iustitia indui, ut in sanctorum tuorum merear exultatione letari, quatenus emundatus ab omnibus sordibus peccatorum consortium adipiscat tibi placentium sacerdotum, meque tua misericordia a uitiis omnibus exuat, quem reatus proprie consciencia grauat. Per  Christum. etc.

Deinde cum clerici inceperint Gloria post Introitum,  procedat antecedente eum diacono, et ante eum subdiacono cum libro euangelii, et ante subdiaconum acolytho cum thymiamate; ante quem duo alii acolythi precedant cum candelabris et luminaribus, et sic ordinate exeant a Secretario cum Antiphona, Redime me et miserere mei, ut in ecclesiis benedicam te Deus Isrel: et Psalmo Iudica me Domine, quoniam ego in innocentia mea ingressus sum: et ut peruenerint ante altare incipiant Psalmum cum Antiphona Introibo ad altare Dei. Psal. Iudica me Deus et discerne causam meam, cum Gloria Patri, et repetitur Antiphona. Deinde inclinati faciant confessionem diacono stante ad dexteram sacerdotis cum Acolytho, et subdiaconus a sinistris teneat librum euangelii contra faciem eius.


 Sequitur confessio.

Confiteor Deo omnipotenti, et istis, et omnibus sanctis eius, et uobis fratribus, quia ego miser peccaui nimis in lege Dei mei cogitatione, sermone, et opere, pollutione mentis et corporis, et in omnibus malis, quibus humana fragilitas contaminari potest, propterea precor uos, ut oretis pro me misero peccatore.

Precibus et meritis sancte Dei genitricis et uirginis Marie et omnium sanctorum suorum misereatur uobis omnipotens Dominus, et dimittat uobis omnia peccata uestra preterita, presentia et futura: liberet uos ab omni malo, conseruet uos in omni opere bono, et perducat nos pariter Christus Filius Dei uiui in uitam eternam. Amen.

 Indulgentiam et absolutionem et remissionem omnium peccatorum nostrorum, et spatium uere penitentie per intercessionem omnium sanctorum suorum tribuat nobis omnipotens, pius, et misericors Dominus. Amen.

uers. Conuerte nos Deus salutaris noster. Resp. Et auerte iram tuam a nobis.

Dignare Domine die ista sine peccato nos custodire.

Fiat Domine misericordia tua super nos: quemadmodum sperauimus in te.

Domine exaudi orationem meam. Et clamor meus ad te ueniat.


Oremus.

 Aufer a nobis quesumus Domine iniquitates nostras, ut ad Sancta Sanctorum puris mereamur mentibus introire. Exaudi quesumus Domine supplicum preces, et confitentium tibi parce peccatis, ut pariter nobis indulgentiam tribuas benignus et pacem. Per Dominum, etc.

Quibus expletis subdiaconus apertum librum prebeat sacerdoti osculandum. Osculato autem euangelio, quod eo die legendum est, dicat: Pax Christi, quam nobis per euangelium suum tradidit, conseruet et confirmet corda nostra et corpora in uitam eternam. Amen. Et subdiaconus claudens librum ponat super altare in sinistro cornu. Cum uero inceperint in choro Kyrie eleison, acolythi deponant candelabra in pauimento.  Diaconus uero accipiat thuribulum de manu acolythi et accedens osculetur altare, quem subsequitur sacerdos, et inclinatus oret prius huiusmodi.

Ad te Plasmator meus, redemptor meus, saluator meus, ego miserrimus seruus tuus ad te cordis deuotione confugio. Tu quia pius es miserere mei et suscipe confessionem meam unica spes salutis mee, Domine Deus meus. Nam gule, ebrietatis, et crapule uitiis quotidie sine intermissione deseruio, et delector. Fornicationis, pollutionis, et libidinis stercoribus ab ipsa pene pueritia putrefactus sum: et omni spurcitia et immunditia libidinis intus exteriusque maculatus sum. Tristitia, acedia, somnolentia, iracundia, concupiscentia, cupiditate, auaritia, inuidia, malitia, odio, detractione, suspicione,  simulatione, periurio, falsitate, mendacio, negligentia, inobedientia, uana gloria, leuitate, ac superbia perditus sum: et omni mala cogitatione, locutione, siue actione, atque omnibus malis et iniquitatibus extinctus sum. Sed tu qui iustificas impios et uiuificas mortuos, iustifica me et resuscita me Domine Deus meus.

Deinde surgat et osculetur altare dicens: Omnipotens sempiterne Deus, qui me peccatorem sacris altaribus astare uoluisti, et sancti nominis tui laudare potentiam, concede quesumus per huius sacramenti mysterium meorum mihi ueniam peccatorum, ut tue maiestati digne ministrare merear. Per, etc.

Et sic accepto thuribulo de manu diaconi faciat  incensum super altare, et reddat eidem diacono porrigens ei osculum. Diaconus uero faciat incensum circum altare, et reuersus odorem prebeat sacerdoti, redditoque thuribulo acolytho stet post sacerdotem, et subdiaconus retro post eum. Finitis in choro Kyrie eleison, si tempus fuerit, dicat sacerdos Gloria in excelsis Deo. Deinde uersus ad populum, cum quo uerti debet et diaconus dicat Dominus uobiscum et orationem. Qua dicta subdiaconus contra altare legat epistolam, quam dum incipit, sacerdos et diaconus sedeant in sedilibus suis ad dexteram partem altaris, iuxta quos et subdiaconus post lectam epistolam sedeat. Deinde canatur Graduale, Alleluia, uel Tractus, seu Sequentia. Interim uero dicantur a sacerdote uel ministris iste orationes.


 Oratio.

Benignissime ac misericordissime, serenissime ac clementissime Deus, cui omnis angelica famulatur uirtus, cuique quicquid sanctum et mundum est obsequitur, ante conspectum diuine maiestatis tue assisto reus, sacrosancti mysterii usurpator satis indignus: quin et inuocare sanctum ac uenerabile nomen tuum non sum idoneus, quippe qui sum innumerabilibus criminibus pregrauatus, superbia inflatus, cenodoxia turgidus, inuidia demolitus, acedia anxiatus, libidine fracidus, lasciuia dissolutus, iracundia stimulatus, odio inueteratus, detractione perditus, proteruia tumidus, uentris ingluuie et gule appetitu immoderatus, fallacia repletus, immunditia  sordidatus, amore seculi nimis detentus, auaritia irretitus, iactantia elatus, hypocrisi subdolus, contentione pertinacissimus, discordia fraudulentus, susurratione promptissimus, rancore cordis et pusillanimitate affectatus, torpore ignauus, in iurando inconsideratus, scurrilitate assiduus, uerbis otiosis et superfluis atque criminosis deditus, fornicatione tam spirituali quam corporali grauiter pollutus, et in cunctis uoluptatibus in quibus humana fragilitas labi potest miserrime precipitatus; et in omnibus omnino uitiis atque criminibus, in quibus cogitando, loquendo et operando, peccari potest, coram examine equitatis tue me grauiter peccasse et reum esse recognosco et confiteor. Sed tu piissime et misericordissime Deus, ne intres in  iudicium cum seruo tuo, quia non iustificabitur in conspectu tuo omnis homo uiuens, quippe qui est fenum arescens, et corruptibilis caro, quotidieque ad non esse tendens omnino. Quis ergo potest mundum de immundo conceptum semine facere, nisi tu qui solus es Deus? Sicut enim pannus menstruate, sic immundi sumus ante maiestatem claritatis tue Domine. In tuo namque conspectu nec ipsi celi sunt mundi, quanto magis nos creati in carne corruptibili, atque homines terreni et immundi? Quid enim digne offerat mortalis immortali, corruptibilis incorruptibili mutabilis incommutabili? Sed ut hoc ualeret fieri, incarnatus es pro nobis Fili Dei, mundus et incorruptibilis permanens sicut es. Sacramentum quoque corporis et sanguinis tui electis  tuis tradidisti, quo efficeremur de immundis mundi, de peccatoribus sancti, de incestis casti, et de feditate nitidi et quo possemus ante maiestatem glorie tue apparere preclari. Ergo tu Domine sacerdos summe, sanctificator et sanctificatio sacerdotii, miserere mihi homini peccatori, parce indigno sacerdoti, ignosce mysterii tui secreta tractanti, nec indignum misericordie tue iudices, quem pro aliis rogare permittis, et in quo testimonium boni operis non agnoscis, officium saltem credite non recuses dispensationis. Et fiat mihi hec sacrosancti mysterii frequentatio omnium scelerum meorum indulta propitiatio, Saluator mundi. Qui uiuis etc.


Alia oratio.

Deus misericordie, et ueritatis clementiam tuam  suppliciter deprecor etc. Exstat supra in missa Illyrici.


Alia oratio.

Deus qui non mortem sed penitentiam desideras peccatorum. Ut supra in missa Illyrici.



SEQUITUR LITANIA.

    Christe audi nos.
    Pater de celis Deus miserere nobis.
    Fili redemptor mundi Deus, miserere nobis.
    Spiritus sancte Deus, miserere nobis.
    Sancta Trinitas unus Deus, miserere nobis.
    Sancte sanctorum Deus, miserere nobis.
    Sancta Maria, ora pro nobis.
    Sancta Dei genitrix,
     Sancta Mater Domini,
    Sancta uirgo uirginum.
    Sancta Regina celorum.
    Sancta Mater misericordie.
    Sancte Michel.
    Sancte Gabriel.
    Sancte Raphel.
    Omnes sancti Angeli et Archangeli.
    Sancte Ioannes Baptista.
    Omnes sancti Patriarche et Prophete.
    Sancte Petre.
    Sancte Paule.
    Sancte Andrea.
    Sancte Iacobe.
    Sancte Ioannes
     Sancte Iacobe.
    Sancte Philippe.
    Sancte Bartholomee.
    Sancte Matthee.
    Omnes Sancti Apostoli et Euangeliste.
    Sancte Dionysi.
    Sancte Stephane.
    Sancte Corneli.
    Sancte Cypriane.
    Sancte Sebastiane.
    Sancte Chrysante.
    Sancte Georgi.
    Sancte Aureli.
    Sancte Processe.
    Sancte Ianuari.
     Sancte Hermes.
    Sancte uite.
    Sancte Mercuri.
    Sancte Cesari.
    Sancte Pancrati.
    Sancte Adelberte.
    Sancte Cyriace.
    Sancte Euatici.
    Sancte Phocas.
    Sancti Ioannes et Paule.
    Sancti Tiburti et ualeriane.
    Sancti Faustine et Iouita.
    Sancti Prime et Feliciane.
    Sancti Sergi et Bacche.
    Sancti Nazari et Celse.
     Sancti Felicissime et Agapite.
    Sancti Nicander et Marciane.
    Sancti ualentine et Hilari.
    Sancti Cirine et Maxime.
    Sancti Quadraginta Martyres.
    Sancte Fortunate cum sociis tuis.
    Omnes sancti Martyres.
    Sancte Gregori.
    Sancte Martine.
    Sancte Ambrosi
    Sancte Pauline.
    Sancte Maxime.
    Sancte Felix.
    Sancte Nicole.
     Sancte Remigi.
    Omnes sancti Pontifices et Confessores.
    Sancte Benedicte.
    Sancte Maure.
    Sancte Placide.
    Sancte Seuerine.
    Sancte Romane.
    Omnes sancti Monachi et Heremite.
    Sancta Scholastica.
    Sancta Cecilia.
    Sancta Daria.
    Sancta Catharina.
    Omnes sancte uirgines.
    Omnes sancti et sancte Dei.
    Propitius esto, parce nobis Domine.
     Ab insidiis demonum libera nos Domine.
    A periculo mortis libera
    Ab immundis cogitationibus.
    A dominatu omnium uitiorum.
    A cecitate cordis.
    Ab omni malo.
    Peccatores, te rogamus, audi nos.
    Ut parcas nobis, te rog.
    Ut nobis spem certam dones.
    Ut fidem rectam tribuas.
    Ut caritatem perfectam conferas.
    Ut cunctorum in nobis uitiorum monstra mortifices.
    Ut omnium nos uirtutum prerogatiua uiuifices.
    Ut nobis per incarnationem tuam introitum in sancta  sanctorum pandas.
    Ut per hoc sacrosanctum mysterium animas et corpora nostra renoues.
    Ut per hoc conscientias nostras purifices.
    Ut hoc terribile mysterium non sinas nobis fieri ad iudicium
    Ut istud ineffabile sacramentum mundis manibus tractemus.
    Ut puris mentibus sumamus.
    Ut indulgentiam omnium peccatorum per hoc consequamur.
    Ut per hoc tibi semper inherere ualeamus.
    Ut per hoc et tu in nobis, et nos in te manere mereamur.
    Ut gratiam sancti Spiritus cordibus nostris infundere  digneris.
    Ut cunctum populum Christianum pretiosissimo anguine tuo redemptum conseruare digneris.
    Ut locum penitentie nobis concedas.
    Pater noster. uers. Conuerte nos Deus salutaris noster.
    Dignare Domine die ista.
    Miserere nobis Domine.
    Fiat Domine misericordia tua super nos.
    Delicta iuuentutis mee et ignorantias meas.
    Adiuua nos Deus salutaris noster.
    Non intres in iudicio cum seruo tuo Domine.
    Domine non secundum peccata nostra facias nobis.
     Non nobis Domine, non nobis.
    Exurge Domine adiuua nos.
    Domine exaudi orationem meam.




Sequitur oratio.

Adiuua nos Domine Deus noster tuorum deprecatione sanctorum, ut omnium beatorum Angelorum, Archangelorum, cunctorumque spirituum supernorum, Patriarcharum, Prophetarum, Apostolorum, Euangelistarum, Martyrum, Confessorum, Sacerdotum, Leuitarum, Monachorum, uirginum, uiduarum, Innocentium, atque omnium fidelium tibi in celo et in terra ministrantium, quorum hodie festa geruntur per uniuersum mundum, eorum nos peccatores et indigni quod optamus et indigemus opportuno tempore sentiamus auxilium. Per te Iesu Christe,  Saluator mundi. Qui uiuis, etc.


Alia oratio.

Conscientia quidem trepida omnipotens Deus ad altare tuum accedo, sed si dimitto uereor de inobedientia condemnari. Parce ergo mihi Domine indigno famulo tuo, et licet ad tanta mysteria celebranda semper indignus inueniar, tamen fiduciam de tua misericordia retineo. Pro qua re, Deus omnipotens, dignare me paterna pietate placidoque uultu respicere, et cordis mei interiora purgare, et si ego reatu culpabilis existo, beate tamen et gloriose semperque uirginis Marie, et omnium sanctorum tuorum obtentu sint tibi in omnibus placita mea ministeria. Qui uiuis, etc


Alia oratio

 Domine Deus omnipotens qui es trinus et unus, ubique presens, ubique totus, tibi confiteor omnia peccata mea, que si non confiterer, te tamen Domine, quem occulta non fallunt, latere non poterant: quia peccaui nimis in cogitationibus, locutionibus, diuersisque operibus malis et multis. Et quia ego miser et miserabilis propter duritiam cordis mei, nisi tu adiuues me in ipsa peccatorum meorum morte perduro, propterea precor te, miserere mei. Qui uiuis et regnas in secula seculorum. Amen.


Alia.

Deus qui de indignis dignos, de immundis mundos, de peccatoribus efficis iustos, munda cor meum et corpus meum ab omni sorde et contagione peccati,  et fac me dignum sacris altaribus tuis ministrum, et concede propitius, ut in hoc altari ad quod indignus ministraturus accedo, hostias acceptabiles atque placabiles offeram pietati tue pro omnibus peccatis et offensionibus meis, et innumeris quotidianis excessibus, et pro omnibus qui se meis indignis precibus commendauerunt; sed et pro omnibus fidelibus Christianis, et pro omnibus circumstantibus, omnibusque mihi familiaritate uel consanguinitate coniunctis, et pro omnibus etiam qui mei memoriam in suis orationibus faciunt: et per eum sit tibi meum uotum atque sacrificium acceptabile, qui se tibi Deo Patri obtulit in sacrificium iehsu Christus Dominus noster. Qui tecum etc.


 Alia.

In gnum me Domine fateor tuis sacris, qui innumeris quotidie fuscor peccatis. Exstat totidem uerbis in superiori missa Illyrici.


Alia.

Altissime Deus ignosce mihi, etc. Exstat etiam supra aliquot uerbis additis et immutatis.


 Alia.

Impellit me ministrandi officium hostiam salutarem offerre pro populi delicto, sed terret conscientia indebiti sacerdotii, etc. Habetur item in superiori missa.

Cetera desunt.



MONUMENTA MONASTICA.





De Prandio monachorum qualiter monasteriis in Romana Ecclesia constitutis est consuetudo.



 Quando autem ad prandium accedunt, dicit prior orationem cum fratribus, hoc est: oculi omnium; totam cum Gloria Patri subsequente prolixe dicuntur, et postea in fine alleluia canuntur; et dicit sacerdos orationem talem uocem, ut cuncti audiantur, et respondeant. Amen. Hoc benedicantur nobis Dne dona tua. uel alias sunt plurimas, que ad hunc cibum sunt deputatas. Et sedeunt postea omnes in loco suo; habent autem prope mensa Abbatis cathedra tale ex alto stabilita cum annologio, ubi librum ponitur, et sedeunt, cum legunt. Et statim, cum primum cibum ponunt ministri, et signum insonuerit, ut signetur ad comedendum, respondent omnes: Deo gratias. Priore signante, aut presbytero, uel cui iusserit, tali uoce signatur, ut uniuersi audiant, et respondent: amen. In ipso inicio comedentium est preparatus lector, qui statim petit benedictionem, dicit: iube Domne benedicere. Senior autem dicit: Saluet nos Dns; et respondent omnes amen; et ingreditur ad legendum, et legit, quamdiu illum cibum  manducant, et postea, si longo prandio habuerint, ut diucius sedeant, uel si aliam ministrationem ministrentur, tangit Prior mensa, ut sileat ipse lector modicum, et si fuerint pisces, uel etiam si uolatilia, manducant; cum ministratur, et insonuerit signum, ut benedicatur, respondent omnes: Deo gratias, et benedicit Prior, aut cui iusserit, dicente: creaturam suam creator omnium Dns benedicat, et respondent omnes, amen; et manducatur. Si item alius cibus fuerit, dicit orationem, hoc est: precibus sce Dei genitricis Marie, et nos, et dona sua Xps Filius Dei benedicat; respondent omnes, amen.

Et ad aliam ministrationem iterum legit lector tamdiu, quousque precipiat ei Abba ut finiatur. Aut si ille congruam finem inuenerit, si benedictio sonauerit in extremo sermone repetit ipsum iterum secundum uicem prolixe; et respondent omnes: Deo gratias, et descendit. Si autem longa fuerit lectio, et uel bene finierit sermonem, repetit ipsum,  et postea dicit: tu autem Dne miserere nobis, et respondent omnes, amen. Sic et ad nocturnis, uel ad collecta, uel ubi preceptum legerint diuinum, ista est consuetudo, ut semper quando incipit legere, petita benedictione dicit: iube Domne benedicere; quando finierit lector lectionem, Deo gratias respondent. Et descendente eo uadit ante mensam Abbatis, et dat ei benedictionem, unde manducat, et bibit. Surgentibus autem fratribus dicent lente: confiteantur tibi Dne; adiungentes Gloria Patri, et ad finem alleluia canentes. Et si maiorem refectionem habuerint, ut eis exinde superfuerit dicit Prior, uel cui cura commissa est orationem: fragmenta, que superauerunt seruis suis, Xpus Filius Dei multiplexit, et benedicat, et abundare faciat, qui est benedictus in secula seculorum, et respondentibus omnibus, amen, uadunt in oratorio ad orationem Dnm gratias agentes, et ibi dicent post finitam orationem dispersit dedit, completo officio cibi.

Item ad sera cenantibus, cum ingressi fuerint, ubi reficiuntur, dicant, subtrahendo moras, orationem: edent pauperes, adiungentes Gloria Patri, et  in fine canentes alleluia. Et dicit senior orationem, sic tamen, ut cuncti audiant, et respondeant, amen, hoc est: tua nos Dne; uel alias sunt multas secundum tempus. Sedentes autem in sedilia sua faciunt similiter, sicut et in prandio in die, et si contigerit, ut nox perueniat cenantibus, et lumen necesse sit accendere; ille autem frater, qui lumen adportat, statim cum ingreditur in domum prope seniores dicit tali uoce, ut omnes audiant: lumen Xpi, et dicunt omnes Deo gratias; et iterum ipse incuruatus dicit: iube Domne benedicere. Senior autem dicit: in nomine Dni sit; et respondent omnes, amen, et sic ponit lumen in locum suum, ut luceat omnibus in domo. Et si miscere iussum fuerit fratribus, ut bibant, uadit minister ad ministerium, et tangit digito suo calicem, et respondent omnes Deo gratias, et signat, et respondent omnes, amen, et sic bibent cum benedictione; et si fructum eis Dns dederit, dicit senior ita orationem: fructus suos Dns omps benedicat, et respondent omnes, amen. Sic fit de  omnia  administrationem. Cum autem refectio expleta fuerit, facto signo, ut surgant, ille frater, qui in quoquina septimanam facit, quando fratres reficiunt, semper cum aliis ministris ad mensam seniorum siue fratrum administrat. Cum autem surgunt a mensa, ille frater curuat se contra oriente super genua sua, et rogat pro se orare, dicens: Domni orate pro me; et dicit senior, saluet nos Dns, ille frater surgens, dicit prolixa uoce, Deo gratias. Statim omnes fratres incipiunt canere, semper tibi Dne gratias. Ita finitum, dicit Prior cum fratribus: miserator et misericors Deus, prolixe cum Gloria, adiungentes et in fine alleluia. Siue: Qui dat escam omni carni, confitemini Dno celi, quoniam bonus, quoniam in seculum misericordia eius, et dicit sacerdos orationem, hoc est: satiasti nos Dne, finita respondent omnes, amen, et sic uadunt ad orationem, et orant, sicut supra scriptum est.

Ille autem septimanarius, qui ingreditur quoquinam,  in die dominica ingreditur, uel egreditur, iuxta id quod in regula sci Benedicti continetur scriptum. Matutinis finitis statim in oratorio, qui egreditur, postulat pro se orare dicens: Domni orate pro me, dicit autem senior: saluum fac seruum tuum; ille uero subsequens dicit cum omnibus fratribus: benedictus es Dne Deus, hoc usque tercio repetens, accepta benedictione egreditur. Statim dicit, qui ingreditur: Deus in adiutorium meum intende, et ista oratione tertio cum omnibus repetitur, et sic accepta benedictione, intrat ad seruiendum fratribus suis. Sic et in ecclesia beati Petri apostoli, presbyter septimanam facit, uel mansionarii, qui lumen uel ornatum ipsius ecclesie custodiunt, die Sabbati ora tercia consignant officia sua ad pares suos, et sic descendunt, et uadunt in domos suas; et illi alii cum presbytero uel paris suos  usque ad alio Sabbato seruiunt, et faciunt similiter, et sic in omnibus officiis honeste, uel ordinabiliter Deo conseruantur.

Et si fortasse ista, que de multis pauca conscripsimus  alicui displicuerit, non sit  piger, sed habeat prudentiam; sic habent alii Sacerdotes, uel Patres, seu et Monachi deuoti, qui recto ordine uiuere, atque custodire cum diuina auctoritate desiderant. Quomodo illi uadunt, istam scam doctrinam ad suam utilitatem, uel suos, seu et multorum edificationem cum magno labore ipsam deferent, ut hic postmodum, uel in futurum perpetualiter gaudeant, atque letentur in conspectu Dei et angelorum, uel omnium sanctorum eius. uadat sibi ipse Roma, aut si piget, misso suo fideli in loco suo transmittat, et inquirat diligenter, si est ita, aut non est, quod de pluribus parum conscripsimus; aut si non ita ibidem celebratur, uel si bene cum sancta intentione uel deuotione inquisierat, et adhuc in centuplum melius, unde in opere Dei proficiat, inuenerit; tunc postmodum fortasse ista audiat, despicere uel derogare, uel etiam tantos et tales scos Patres contra se aduersare presumat, qui istam scam normam instituerunt. Primus, beatus Damasus Papa, adiuuante S. Hieronimo presbytero uel ordinem  ecclesiasticum descriptum de Hierosolyma permissu sci ipsius Damasi transmittentem instituit, et ordinauit. Post hunc beatissimus Leo Papa annalem cantum omnem instituit, atque opuscula in canonica institutione luculentissima edidit, quam, si quis ea usque ad unum iota non receperit, uel uenerauerit, anathema sit. Deinde beatus Gelasius  Papa similiter omnem annalem cantum seu et decretalia canonum honeste atque diligentissime, facto in sede beati Petri apostoli conuentu Sacerdotum plurimorum, conscripsit. Post hunc Simmachus Papa similiter et ipse annalem suum cantum edidit. Iterum post hunc Iohannes Papa similiter et ipse annum circuli cantum, uel omni ordine conscripsit. Post hunc Bonifacius Papa, qui inspirante sco Spu et regulam conscripsit, et cantilena anni circuli ordinauit. Post hos quoque beatus Gregorius Papa, qui afflatu sci Spus, magnam atque altissimam gratiam ei Dns contulit, ut super librum beati Iob moralia  diptycha , inuestigatione tripliciter atque septiformem expositionem lucidaret. Super Ezechiel quoque propheta prima parte, seu et extrema, luculentissima expositione declarauit. Quid super euangelia quadraginta humiliarum expositione fecerit, notum est omnibus Christianis, quam pulchre explanarit. Quid inde aliquorum libris operante sco Spu digessit, uel aliarum multarum sanctarum Scripturarum interpretatus est, Xpianis in mundo tegentibus, patefactum est. Et cantum anni circuli nobile edidit. Post istas quoque Catalenus Abba, ibi deseruiens ad sepulcrum sci Petri, et ipse quidem annum circuli cantum diligentissime edidit. Post hunc quoque Maurianus Abba ipsius sci Petri apostoli seruiens, annalem suum cantum, et ipse nobile ordinauit. Post hunc uero Domnus uir bonus Abba, et omnem cantum anni circuli magnifice ordinauit.

Si quis, postquam ista cognouerit, custodire, uel celebrare, in quantum Deo iubente ualuerit,  neglexerit, aut si melius aliunde scire, uel accepisse exemplum fortasse iactauerit, dubium non est, quod ipse sibi fallit, et in caligine erroris semet ipsum infeliciter demergit, qui tantos, et tales Patres, scos Auctores ausus sit despicere, uel derogare. Nescio, qua fronte, uel temeritate presumptuoso spiritu ausi sunt beatos Hilarium atque Martinum, siue Germano uel Ambrosio, seu plures sanctos Dei, quos scimus de sca sede Romana a beato Petro apostolum successoribus suis directos in terra ista occidentali, et uirtutibus atque miraculis coruscare, qui in nullo a sca sede Romana, uel a synodo trecentorum decem, et octo Patrum catholicorum Niceni  conuentus, medium cum Spiritu sco cohabitantem uel ceteris tribus aliis principalibus synodis deuiarint, cum qua sca canonica instructione omnia esse noscuntur, ut tales ad testimonium adducere audeant, ut dicantur, sicut et illi tenuerunt, uel custodierunt, sic et nos tenere,  atque custodire uidemur; quorum uita, uel mores, et opera atque meritum longe ab istis, quos modo memorauimus, quantum celum a terra, distat, distare uideatur; cum istos preclaros Confessores Xpi, quos superius nominauimus, sciamus, frequenter eos Romam ambulasse, et apud beatos Papatus, uel Xpianis Imperatoribus colloquium habuisse, uel si qui a sca Romana sede deuiabant, sepe recorrexisse, apud nos manifestum est. Iniquirant ergo, qui istos se fatentur habere auctores, uolumina, uel gestas eorum, si sic tenent, et operantur, quomodo et illi operati sunt, atque tenuerunt, adsentimus et nos eos cum omni deuotione et ueneratione. Si autem non est ita, oportet eos diligenter inquirere, et imitare, atque custodire, sicut et sca Romana ecclesia custodit, ut teneant et ipsi unitatem catholice fidei, amen: ne dum peregrinas consuetudines inquirentes, atque sectantes inuoluantur, uel excidantur a fide, ne superueniat in illos illud, quod egregius predicator predixit: in nouissimis  diebus instabunt tempora periculosa, et erunt homines se ipsos amantes, et omnem intellectum in captiuitatem redigentes, ueritatem autem non loquentes, nec adquiescentes; et illud; erit enim tempus, cum sanam doctrinam non substinebunt, sed ad sua desideria coaceruabunt sibi magistros prurientes auribus habentes, et a ueritate quidem auditum auertent, ad fabulas autem conuertentur; et illud; testimonium perhibeo illis, quod emulationem Dei habeant, sed non secundum scientiam, uel traditionem, quam acceperunt a nobis; ignorantes enim Dei scientiam, et suam querentes, statuere iustitie Dei non esse subiectam iustitiam suam. Illi qui sunt, qui statuere? qui ueram auctoritatem derelinquunt, et arbitrio suo uel uoluntatem sequuntur; quod ita Xpianis non expedit facere, sed magis diuinarum Scripturarum cottidie scrutare, et sanctorum Patrum dogmata inuestigare, atque imitare, qui in omnibus semper Domino placuerunt, et hic  in mundo hominibus probati paruerunt, nec e schismaticis uel contradictoriis aduersus scam sedem Romane ecclesie esse demonstrentur, et ne forte uideantur esse ramusculi, quod sunt membra de illo sigillo septimo, id est septima heresis, qui ad extremo surrectura est, adtestante sacra scriptura: quia prope est pro foribus, quod dicitur ante ianuis, quia iuxta beati Iohannis Apostoli uocem, qui septem ecclesiis in Apocalypsi scribere a Domino iussus est, et librum signatum uidit sigillis septem secundum misterium septem dona Spiritus sancti. Econtra ex aduersa parte septem spiritus nequam sunt contrarii septem donis Spiritus sancti, et septem sigillis, septem hereses sunt. Sex enim iam surrexerunt in mundo de parte orientali contra sca Romana ecclesia, sed opitulante gratia Xpi omnes illas hereses fregit sancta sedes beati Petri apostoli, atque computauit. Adhuc septima restat, et sic tradunt seniores et sapientes, atque Doctores  sce sedis Romane ecclesie, quia de parte ista occidentali, seu et aquilone surgere habet; et data est eis potestas tenebrosa, et perdant semetipsos, et alios in errore ducantur, et quos non potuerunt seducere per blandimenta, faciunt per fortitudinem et per tormenta, uel gladium Ecclesie Dei querantur trucidare, atque extingere. Sed fundamentum Dei fortiter ac fixum stat, quod in euangelium per semetipsum Dominus promittere dignatus est dicens ad beatum Petrum apostolum: Super hanc petram edificabo Ecclesiam meam, et porte inferi non preualebunt aduersus eam. Fideles autem Romane sedis ecclesie tormentis et tribulationibus adfligi uel mori quidem possunt, sed superari fides atque credulitas eorum nullatenus nec frangi potest.

Oremus misericordem Dominum, et instanter uigilemus, atque sobrii simus, et non dormiamus, sicut illi, qui spem non habent, ut de ista mala omni, que uniuersa orbe superuentura sunt in proximo,  ut nos eripere, et liberare dignetur, et unitatem catholice fidei usque in finem habere, atque custodire concedat, et per portas sit introitus noster in ciuitatem Dei, quod est Hierusalem celestis, ut lignum uite  in perpetuum cum sanctis Dei perfruere et iucundare mereamur donante Domino nostro Ihu Xpo, qui cum Patre et Spiritu sancto uiuit et regnat, Deus per omnia secula seculorum amen. Finit. Deo gratias.





FRAGMENTUM STATUTORUM CANONICORUM TURONENSIUM CUM uIuEBANT IN COMMUNI.


 Si quis frater in congregatione canonica constitutus, horas canonicas frequentare neglexerit; ecclesiamque non religiose, sed pompatice, uel incomposite intrauerit, et opus Dei neglegenter exsecutus fuerit; ad collationem uenire distulerit; obedientiam a magistris sibi iniunctam agere recusauerit; in legendo uel cautando, uel in ceteris ecclesiasticis disciplinis iuxta uires studium non exhibuerit; ad mensam non necessitate, sed uitio tarde occurrerit; et claustris sine licentia exierit; per licentiam uero egressus, extra constitutum sibi placitum moras fecerit; in plateis ire, aut in biuiis residere temptauerit; in dormitorio aliquid indecens uel inhonestum uerbis perpetrauerit aut actibus; alicubi nisi in dormitorio cum ceteris absque causa ineuitabili dormire presumpserit; fratribus caritatis officio obedienter seruire neglexerit; discordiam quam dicente Scriptura Dei anima detestatur, inter fratres seminauerit; et huic institutioni contumax, aut superbus, aut murmurans, seu in aliquo contrarius, exstiterit;  et cetera huiuscemodi agere temptauerit, hic primisecundum Domini preceptum, non solum semel, et secundo ac tertio, quin imo crebrius admoneatur. Et si his admonitionibus non cesserit, publica admonitione corripiatur. Quod si et his renisus fuerit, ceteris  sibi alimentis interdictis, pane tantum usque ad dignam satisfactionem utatur, et aqua.

Si uero nec sic se correxerit, separetur a mensa, et a societate fratrum in choro psallentium remoueatur, et seorsum in loco huiuscemodi neglegentibus a prelatis constituto stare cogatur, ut saltem rubore sequestrationis emendetur. Dein, si his modis correptus, incorrigibilis exstiterit, et etas permiserit, quia iuxta Salomonis uocem: »Stultus uerbis non corripitur,« congrua ei uerberum adhibeatur castigatio, quibus utpote filius uerberetur; quatenus secundum beati Gregorii sententiam: »Qui iubentis uerba non audiunt, uerberibus admoneantur, ut ad bona desideria pene trahant, quos premia non inuitant.« Ceterum si talis fuerit, quem aut etas una, qualitas persone uerberari non siuerit, publica obiurgatione et sequestratione huiuscemodi corripiatur, usquedum digna penitentie satisfactione ueniam consequatur. Si uero utique, et qui flagellatur, et quem flagellari etas, aut qualitas persone prohibent,  adhuc incorrigibiles exstiterint, sic locus intra claustra canonicorum, sicut multis in locis noscitur esse, quo ad tempus retrudantur, et secundum modum culpe castigentur, ut iuxta Apostolum, »traditi Satana in interitum carnis, spiritus saluus sit in die Domini.«




uolume back matter






ORDO RERUM QUAE IN HOC TOMO CONTINENTUR


RICHERUS S. REMIGII MONACHUS.

    De Richero et eius Chronico notitia. 9
    HISTORIARUM LIBRI QUATUOR. 17
    Prologus. 17
    LIBER PRIMUS 17
    LIBER II. 49
    LIBER III. 89
    LIBER Iu. 125




APPENDIX AD SAECULUM X.


SAECULI X AUCTORES ANNI INCERTI.


GERARDUS S. MEDARDI SUESSIONENSIS DECANUS.
    Prologus in uitam S. Romani. 171
    Admonitio. 173
    uita. 173

ALBUINUS EREMITA.
    Epistola ad Heribertum. 186

TERALDUS.
    Epistola ad Guidonem. 186
    Amblardus abbas Sollemniacensis. Epistola ad Herueum. 187

SAECULI X OPERA .
    DE FUNDATIONE MONASTERII S. ARNULPHI METENSIS. 189
    SERMO DE S. CLODOALDO CONFESSORE. 195
    LIBELLUS DE SUCCESSORIBUS S. HIDULPHI IN uOSAGO. 203
    DE GESTIS EPISCOPORUM ANTISSIODORENSIUM. 219
    CARMEN DE MONASTERIO GEMMETICENSI. 394
    De sequente collectione canonica Maii monitum. 397
    CANONUM PRISCA COLLECTIO. 397
    Prefatio. 397
    LIBER I.---De ordinatione clericorum. 397
    LIBER II.---De celebratione concilii, etc. 403
    LIBER III.---De ministeriis ecclesiasticis. 412
    LIBER Iu.---De monachis. 415
    LIBER u.---De gratia baptizandorum. 417
    LIBER uI.---De diuersis. 421
    LIBER uII.---De homicidio, matrimonio, iureiurando  ieiunio, eleemosyna et oratione. 428
    LIBER uIII. De penitentia et gratia communis etiam in ultimis, etc. 434
    LIBER IX.---De iudicio penitentium etc. 437
    EPISTOLA CANONICA. 443

MONUMENTA DIPLOMATICA.


ANGLO-SAXONUM REGUM LEGES ECCLESIASTICAE.
    LEGES ECCLESIASTICAE ALFREDI REGIS ANGLORUM. 447
    LEGES ECCLESIASTICAE EDUARDI SENIORIS ANGLORUM REGIS ET GUTHURNI REGIS DANORUM. 459
    LEGES ECCLESIASTICAE AETHELSTANI ANGLORUM REGIS. 461
    LEGES ECCLESIASTICAE HeLI-DHA, REGIS SEU PRINCIPIS TOTIUS WALLIAE. 471
    LEGES ECCLESIASTICAE EDMUNDI ANGLORUM REGIS. 480
    LEGES ECCLESIASTICAE EDGARI REGIS ANGLORUM. 485
    Charta eiusdem. 485
    Leges Ecclesiastice. 496
    Prisca uersio legum. 497
    Canones editi sub Edgardo. 499
    Charta eiusdem in concilio Londoniensi, anno 970 uel 972 data. 518
    Charta Malmesburiensi cenobio confecta anno 974. 519
    LEGES PRESBYTERORUM NORTHUMBRENSUM. 522

FRANCORUM REGUM IMPERATORUM DIuISO IMPERIO CAPITULARIA.
    LOTHARII I Conuentus Ingelheimensis. 525
    HLUDOuICI II ET KAROLI II pactum Argentoratense. 527
    KAROLI II Conuentus in uilla Colonia. 528
    Synodus apud Tolosam 532
    HLOTHARII I, HLUDOWICI II et KAROLI II Conuentus ad Theodonis uillam. 533
    KAROLI II Concilium in uerno palatio. 540
    Eiusdem synodus Bellouacensis. 544
    HLUDOWICI II Italie regis capitulum. 546
     KAROLI II Conuentus in uilla Sparnaco. 546
    HLOTHARII, HLUDOWICI et KAROLI conuentus apud Marsnam. 554
    HLUDOWICI II imperatoris conuentus Ticinensis. 557
    HLOTHARII, HLUDOWICI et KAROLI conuentus apud Marsnam II. 575
    HLUDOWICI Germanie regis conuentus Moguntinus. 579
    KAROLI II.---Synodus Suessionnensis 589
    Eiusdem synodus apud uermeream. 595
    HLOTHARII et KAROLI conuentus apud ualentianas. 600
    Conuentus apud Leudicam. 605
    KAROLI II. Conuentus Attiniacensis. 608
    HLUDOuICI II. Imperatoris conuentus Ticinensis II. 609
    Conuentus Ticinensis III. 617
    Constitutiones. 622
    Capitula excerpta. 627
    KAROLI II.---Capitula ad Francos et Aquitanos missa de Carisiaco. 631
    Procerum consilium. 635
    Capitula ad Francos et Aquitanos missa. 637
    Coronatio Iudithe filie sue. 639
    Conuentus Carisiacensis. 641
    KAROLI II et HLOTHARII. Conuentus apud Quintinum. 649
    Conuentus Carisiacensis. 651
    Synodus Mettensis. 655
    Conuentus apud Saponarias. 658
    HLOTHARII II. Synodus Aquensis. 664
    Synodus Aquensis II. 666
    HLUDOWICI, KAROLI, HLOTHARII conuentus in Basilica S. Castoris apud Confluentes. 669
    KAROLI II. Edictum de tributo Nordmannico. 680
    Edictum Carisiacense. 682
    Synodus Pistensis. 684
    HLUDOWICI, KAROLI et HLOTHARII conuentus ad Sablonarias. 692
    KAROLI II edictum Pictense. 700
    HLUDOWICI GERMANICI et KAROLI II pactum Tusiacense. 718
    HLOTHARII II, sacramentum de Theodberga recipienda. 724.
    Hludowici II constitutio de exercitu Beneuentum promouendo. 725
    Coronatio Hermintrudis regine. 727
    HLUDOWICI et KAROLI conuentus Mettis. 731
    KAROLI II conuentus apud Pistas. 731
    Eius coronatio in regno Hlotharii 737
    HLUDOWICI GERMANICI et KAROL II pactio Aquensis. 742
    Diuisio regni Hlotharii. 744
    KAROLI II, conuentus apud Gundulphi uillam. 745
    Capitulare Carisiacense. 745
    Conuentus Attiniacensis. 752
    HLUDOWICI II capitula diuersa. 753
    KAROLI II conuentus Ticinensis. 762
    Synodus Pontigonensis. 767
    Edictum in tributo Nordmannico. 772
    Conuentus Carisiacensis. 773
    HLUDOWICI II coronatio. 781
    HLUDOWICI IUNIORIS ET HLUDOWICI KAROLI filii conuentus Furonensis. 785
    BOSONIS regis electio. 788
    KARLOMANNI HLUDOWICI II filii Gallie regis promissio apud Carisiacum. 791
    Capitula in Broilo compendii. 792
    Capitula apud uernis palatium. 792
    ODONIS REGIS ELECTIO. 797
    WIDONIS REGIS ELECTIO. 797
    LEGES WIDONIS. 801
    LUDOuICI REGIS ARELATENSIS ELECTIO. 804
    ARNULFI CONCILIUM TRIBURIENSE. 806
    CORONATIO EIUS. 809
    LAMBERTI IMPERATORIS CONuENTUS RAuENNAS. 809
    KAROLI III CAPITULA DE TUNGRENSI EPISCOPATU. 814
    HENRICI I ET KAROLI conuentus Confluentie. 817
    Conuentus Diusburgensis. 820
    Conuentus Erfordiensis. 820

TRIUM OTTONUM CONSTITUTIONES ECCLES.
    OTTONIS MAGNI CONSTITUTIONES. 821
    Synodus Ingelheimensis. 821
    Constitutio Francofurtana. 831
    Conuentus Augustanus. 833
     Coronatio Romana. 836
    Ottonis Magni pactum cum Ioanne XII. 837
    Synodus romana. 845
    Ottonis I imperatoris et Ottonis II regis edictum. 847
    Ottonis magni mandatum de inthronizatione archiepiscopi Magdeburgensis. 849
    Conuentus Papiensis. 851
    Ottonis II imp. pax cum uenetis. 851
    Ottonis III imperatoris edictum. 853
    Ottonis III constitutio Ticinensis. 855

MONUMENTA LITURGICA.
    MISSAE GALLIGANAE UNDECIM 865
    LITURGIAE GALLICANAE FRAGMENTA. 883

LITANIAE ET ORATIONES ANTIQUAE.
    Litanie Caroline. 887
    Litanie Arelatenses 889
    Litanie a sanctis Patribus constitute. 889
    Litanie Byzuntine. 897
    Laudes seu Acclamationes. 901
    Orationes quedam. 903
    Penitentiale Gerundense. 903
    Necrologium Gerundense. 907
    Missa Aethiopum. 907
    Benedictio puerpere secundum usum Aethiopum. 927
    Ordo baptismi secundum usum Aethiopum. 930

MONUMENTA uARIA QUAE AD CELEBRATIONEM SACRAMENTORUM ET OFFICIA QUAEQUE ECCLESIASTICA PERTINENT.
    ORDO BAPTISMATIS. 950
    ORDO CONFIRMATIONIS. 957
    IUDICIUM PeNITENTIS. 959
    Ordo ad dandam penitentiam. 980
    Ordo ad reconciliandos penitentes. 983
    Orationes ad uisitandum infirmum. 987
    Ordo ad uisitandum infirmum. 999
    Ordo de sacris Ordinibus. 1003
    Ordo quomodo Ecclesia debeat dedicari. 1015
    Benedictio salis et aque. 1039
    Benedictio cereorum. 1053
    Benedictio cinerum. 1055
    Benedictiones palmarum. 1058
    Benedictio olei. 1063
    Benedictiones uarie. 1071
    uersus in Cena Domini et Parasceue, et Sabbato s. 1078
    BENEDICTIONES, CONSECRATIONES ET ORDINATIONES uARIAE. 1090
    Consecratio uidue. 1099
    Ordinatio abbatisse. 1100
    Consecratio sacre uirginis. 1104
    Benedictio et oratio ad monachas faciendas. 1107
    Professio regularis. 1108
    Ordinatio abbatis. 1109
    Ordo ad regem benedicendum. 1111
    Benedictio regine. 1118
    Benedictio armorum. 1122
    ORDO EXCOMMUNICATIONIS. 1123
    PROBATIONES PER AQUAM, IGNITOS uOMERES, etc 1127
    BENEDICTIONES uARIAE. 1139
    ORATIONES CONTRA DAEMONIACUM. 1143
    OBSEQUIUM CIRCA MORIENTES. 1159
    EXPOSITIO SUPER MISSAM. 1163
    KALENDARIA ET MARTYROLOGIA ANTIQUA.
    Kalendarium Floriacense. 1186
    Kalendarium Antiquissimum. 1190
    Kalendarium Stabulense. 1194
    Kalendarium uerdinense. 1203
    Martyrologium insignis ecclesie Antissiodorensis. 1210
    Kalendarium Mantuanum. 1258
    Kalendarium Brixianum. 1266
    Kalendarium uallumbrosanum. 1279
    Fragmentum alterius multo antiquioris uallumbrosani Kalendarii. 1287
    Lucensis Kalendarii Fragmentum. 1291
    Incipit Bede martyrologium. 1294
    In sequentem missam et misse fragmentum cardinalis Bone admonitio. 1302
    MISSA LATINA. 1306
    Fragmentum misse. 1335

MONUMENTA MONASTICA.
    DE PRANDIO MONACHORUM. 1345
    STATUTA CANONICORUM TURONENSIUM cum uiuebant in communi. 1349




 FINIS TOMI CENTESIMI TRICESIMI OCTAuI.

